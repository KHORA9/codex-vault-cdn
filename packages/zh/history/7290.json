{
  "id": "7290",
  "title": "韓詩外傳, Complete",
  "author": "Han, Ying, active 150 B.C.",
  "excerpt": "Produced by Nicole Lai\r\n\r\n\r\n\r\n\r\n\r\n\r\n\r\n\r\nVolume 1-2\r\n\r\n\r\n                         卷一\r\n\r\n    曾子仕于莒，得粟三秉，方是之時，曾子重其祿而輕其身；親沒之后\r\n，齊迎以相，楚迎以令尹，晉迎以上卿，方是之時，曾子重其身而輕其祿\r\n。怀其寶而迷其國者，不可與語仁；窘其身而約其親者，不可與語孝；任\r\n重道遠者，不擇地而息；家貧親老者，不擇官而仕。故君子橋褐趨時，當\r\n務為急。傳云：不逢時而仕，任事而敦其慮，為之使而不入其謀，貧焉故\r\n也。詩云：“夙夜在公，實命不同。”\r\n    傳曰：夫行露之人許嫁矣，然而未往也，",
  "category": "history",
  "content": "Produced by Nicole Lai\r\n\r\n\r\n\r\n\r\n\r\n\r\n\r\n\r\nVolume 1-2\r\n\r\n\r\n                         卷一\r\n\r\n    曾子仕于莒，得粟三秉，方是之時，曾子重其祿而輕其身；親沒之后\r\n，齊迎以相，楚迎以令尹，晉迎以上卿，方是之時，曾子重其身而輕其祿\r\n。怀其寶而迷其國者，不可與語仁；窘其身而約其親者，不可與語孝；任\r\n重道遠者，不擇地而息；家貧親老者，不擇官而仕。故君子橋褐趨時，當\r\n務為急。傳云：不逢時而仕，任事而敦其慮，為之使而不入其謀，貧焉故\r\n也。詩云：“夙夜在公，實命不同。”\r\n    傳曰：夫行露之人許嫁矣，然而未往也，見一物不具，一禮不備，守\r\n節貞理，守死不往，君子以為得婦道之宜，故舉而傳之，揚而歌之，以絕\r\n無道之求，防污道之行乎！詩曰：“雖速我訟，亦不爾從。”\r\n    孔子南游，适楚，至于阿谷之隧，有處子佩而浣者。孔子曰：“彼婦\r\n人其可與言矣乎！”抽觴以授子貢，曰：“善為之辭，以觀其語。”子貢\r\n曰：“吾、北鄙之人也，將南之楚，逢天之暑，思心潭潭，愿乞一飲，以\r\n表我心。”婦人對曰：“阿谷之隧，隱曲之泛，其水載清載濁，流而趨海\r\n，欲飲則飲，何問婦人乎？”受子貢觴，迎流而挹之，奐然而棄之，促流\r\n而挹之，奐然而溢之，坐、置之沙上，曰：“禮固不親受。”子貢以告。\r\n孔子曰：“丘知之矣。”抽琴去其軫，以授子貢，曰：“善為之辭，以觀\r\n其語。”子貢曰：“向子之言，穆如清風，不悖我語，和暢我心。于此有\r\n琴而無軫，愿借子以調其音。”婦人對曰：“吾，野鄙之人也，僻陋而無\r\n心，五音不知，安能調琴。”子貢以告。孔子曰：“丘知之矣。”抽五兩\r\n，以授子貢，曰：“善為之辭，以觀其語。”子貢曰：“吾、北鄙之人也\r\n，將南之楚。于此有五兩，吾不敢以當子身，敢置之水浦。”婦人對曰：\r\n“客之行，差遲乖人，分其資財，棄之野鄙。吾年甚少，何敢受子，子不\r\n早去，今竊有狂夫守之者矣。”詩曰：“南有喬木，不可休思。漢有游女\r\n，不可求思。”此之謂也。哀公問孔子曰：“有智壽乎？”孔子曰：“然\r\n。人有三死而非命也者，自取之也：居處不理，飲食不節，勞過者，病共\r\n殺之。居下而好干上，嗜欲不厭，求索不止者，刑共殺之。少以敵眾，弱\r\n以侮強，忿不量力者，兵共殺之。故有三死而非命者，自取之也。”詩云\r\n：“人而無儀，不死何為！”\r\n    傳曰：在天者、莫明乎日月，在地者、莫明于水火，在人者、莫明乎\r\n禮儀。故日月不高，則所照不遠；水火不積，則光炎不博：禮義不加乎國\r\n家，則功名不白。故人之命在天，國之命在禮。君人者、降禮尊賢而王，\r\n重法愛民而霸，好利多詐而危，權謀傾覆而亡。詩曰：“人而無禮，胡不\r\n遄死！”\r\n    君子有辯善之度，以治气養性，則身后彭祖；修身自強，則名配堯禹\r\n；宜于時則達，厄于窮則處，信禮者也。凡用心之術，由禮則理達，不由\r\n禮則悖亂。飲食衣服，動靜居處，由禮則知節，不由禮則墊陷生疾。容貌\r\n態度，進退移步，由禮則夷國。政無禮則不行，王事無禮則不成，國無禮\r\n則不宁，王無禮則死亡無日矣。詩曰：“人而無禮，胡不遄死！”\r\n    傳曰：不仁之至忽其親，不忠之至倍其君，不信之至欺其友。此三者\r\n、圣王之所殺而不赦也。詩曰：“人而無禮，不死何為！”\r\n    王子比干殺身以成其忠，柳下惠殺身以成其信，伯夷叔齊殺身以成其\r\n廉，此三子者，皆天下之通士也，豈不愛其身哉！為夫義之不立，名之不\r\n顯，則士恥之，故殺身以遂其行。由是觀之，卑賤貧窮，非士之恥也；天\r\n下舉忠而士不與焉，舉信而士不與焉，舉廉而士不與焉，三者存乎身，名\r\n傳于世，與日月并而息，天不能殺，地不能生，當桀紂之世不之能污也，\r\n然則非惡生而樂死也，惡富貴好貧賤也，由其理，尊貴及己而仕也不辭也\r\n。孔子曰：“富而可求，雖執鞭之士吾亦為之。”故甋窮而不憫，勞辱而\r\n不苟，然后能有致也。詩曰：“我心匪石，不可轉也，我心匪席，不可卷\r\n也。”此之謂也。\r\n    原憲居魯，環堵之室，茨以蒿萊，蓬戶瓮牖，桷桑而無樞，上漏下濕\r\n，匡坐而弦歌。子貢乘肥馬，衣輕裘，中紺而表素，軒不容巷，而往見之\r\n。原憲楮冠黎杖而應門，正冠則纓絕，振襟則肘見，納履則踵決。子貢曰\r\n：“嘻！先生何病也！”原憲仰而應之曰：“憲聞之：無財之謂貧，學而\r\n不能行之謂病。憲、貧也，非病也。若夫希世而行，比周而友，學以為人\r\n，教以為己，仁義之匿，車馬之飾，衣裘之麗，憲不忍為之也。”子貢逡\r\n巡，面有慚色，不辭而去。原憲乃徐步曳杖，歌商頌而反，聲淪于天地，\r\n如出金石。天子不得而臣也，諸侯不得而友也。故養身者忘家，養志者忘\r\n身，身且不愛，孰能忝之。詩曰：“琱葹磪菕不可轉也；我心匪席，不可\r\n卷也。”\r\n    傳曰：所謂士者，雖不能盡備乎道術，必有由也；雖不能盡乎美者，\r\n必有處也。言不務多，務審所行而已，行既已尊之，言既已由之，若肌膚\r\n性命之不可易也。詩曰：“我心匪石，不可轉也；我心匪席，不可卷也。\r\n”\r\n    傳曰：君子洁其身而同者合焉，善其音而類者應焉。馬鳴而馬應之，\r\n牛鳴而牛應之，非知也，其勢然也。故新沐者必彈冠，新浴者必振衣，莫\r\n能以己之，容人之混污然。詩曰：“我心匪鑒，不可以茹。”\r\n    荊伐陳，陳西門坏，因其降民使修之，孔子過而不式。子貢執轡而問\r\n曰：“禮、過三人則下，二人則式。今陳之修門者眾矣，夫子不為式，何\r\n也？”孔子曰：“國亡而弗知，不智也；知而不爭，非忠也；亡而不死，\r\n非勇也。修門者雖眾，不能行一于此，吾故弗式也。”詩曰：“憂心悄悄\r\n，慍于群小。”小人成群，何足禮哉！\r\n    傳曰：喜名者必多怨，好與者必多辱，唯滅跡于人，能隨天地自然，\r\n為能胜理，而無愛名；名興則道不用，道行則人無位矣。夫利為害本，而\r\n福為禍先，唯不求利者為無害，不求福者為無禍。詩曰：“不忮不求，何\r\n用不臧。”\r\n    傳曰：聰者自聞，明者自見，聰明則仁愛著而廉恥分矣。故非道而行\r\n之，雖勞不至；非其有而求之，雖強不得。故智者不為非其事，廉者不求\r\n非其有，是以害遠而名彰也。詩云：“不忮不求，何用不臧。”\r\n    傳曰：安命養性者，不待積委而富；名號傳乎世者，不待勢位而顯；\r\n德義暢乎中而無外求也。信哉！賢者之不以天下為名利者也。詩曰：“不\r\n忮不求，何用不臧。”\r\n    古者、天子左五鐘，將出，則撞黃鐘，而右五鐘皆應之，馬鳴中律，\r\n駕者有文，御者有數，立則磬折，拱則抱鼓，行步中規，折旋中矩，然后\r\n太師奏升車之樂，告出也。入則撞蕤賓，以治容貌，容貌得則顏色齊，顏\r\n色齊則肌膚安，蕤賓有聲，鵠震馬鳴，及介之虫，無不延頸以听，在內者\r\n皆玉色，在外者皆金聲，然后少師奏升堂之樂，即席告入也。此言音樂有\r\n和，物類相感，同聲相應之義也。詩云：“鐘鼓樂之。”此之謂也。\r\n    枯魚銜索，几何不蠹！二親之壽，忽如過；樹木欲茂，霜露不凋使；\r\n賢士欲成其名，二親不待。家貧親老，不擇官而仕。詩曰：“雖則如毀，\r\n父母孔邇。”此之謂也。\r\n    孔子曰：“君子有三憂：弗知，可無憂與！知而不學，可無憂與！學\r\n而不行，可無憂與！”詩曰：“未見君子，憂心！\r\n    魯公甫文伯死，其母不哭也。季孫聞之，曰：“公甫文伯之母、貞女\r\n也。子死不哭，必有方矣。”使人問焉。對曰：“昔、是子也，吾使之事\r\n仲尼，仲尼去魯，送之，不出魯郊，贈之，不與家珍。病、不見士之視者\r\n；死、不見士之流淚者；死之日，宮女而從者，十人。此不足于士，而有\r\n余于婦人也。吾是以不哭也。”詩曰：“乃如之人兮，德音無良”。\r\n    傳曰：天地有合，則生气有精矣；陰陽消息，則變化有時矣；時得則\r\n治，時失則亂。故人生而不具者五：目無見，不能食，不能行，不能言，\r\n不能施化。三月微的，而后能見；七月而生齒，而后能食；年髑就，而后\r\n能行；三年腦合，而后能言；十六精通，而后能施化。陰陽相反，陰以陽\r\n變，陽以陰變。故男、八月生齒，八歲而齠齒，十六而精化小通。女、七\r\n月生齒，七歲而齔齒，十四而精化小通。是故陽以陰變，陰以陽變。故不\r\n肖者、精化始具，而生气感動，触情縱欲，反施化，是以年壽亟夭，而性\r\n不長也。詩曰：“乃如之人兮，怀婚姻也，太無信也，不知命也。”賢者\r\n不然，精气闐溢，而后傷時不可過也。不見道端，乃陳情欲，以歌道義。\r\n詩曰：“靜女其姝，俟我乎城隅，愛而不見，搔首踟躕。瞻彼日月，悠悠\r\n我思，道之云遠，曷云能來。”急時辭也，是故稱之日月也。\r\n    楚白公之難，有仕之善者，辭其母，將死君。其母曰：“棄母而死君\r\n，可乎？”曰：“聞事君者、內其祿而外其身。今之所以養母者，君之祿\r\n也，請往死之。”比至朝，三廢車中。其仆曰：“子懼、何不反也？”曰\r\n：“懼、吾私也，死君、吾公也。吾聞君子不以私害公。”遂死之。君子\r\n聞之曰：“好義哉！必濟矣夫！”詩云：“深則厲，淺則揭。”此之謂也\r\n。\r\n    晉靈公之時，宋人殺昭公。趙宣子請師于靈公而救之。靈公曰：“非\r\n晉國之急也。”宣子曰：“不然。夫大者天地，其次君臣，所以為順也。\r\n今殺其君，所以反天地、逆人道也，天必加災焉。晉為盟主而不救，天罰\r\n懼及矣。詩云：‘凡民有喪，匍匐救之。’而況國君乎！”于是靈公乃與\r\n師而從之。宋人聞之，儼然感說，而晉國日昌，何則？以其誅逆存順。詩\r\n曰：“凡民有喪，匍匐救之。”趙宣子之謂也。\r\n    傳曰：水濁則魚喁，令苛則民亂，城削則崩，岸削則陂。故吳起削刑\r\n而車裂，商鞅峻法而支解。治國者譬若乎張琴然，大弦急，則小弦絕矣。\r\n故急轡御者、非千里之御也。有聲之聲，不過百里，無聲之聲，延及四海\r\n。故祿過其功者削，名過其實者損，情行合名，禍福不虛至矣。詩云：“\r\n何其處也？必有與也。何其久也？必有以也。”故惟其無為，能長生久視\r\n，而無累于物矣。\r\n    傳曰：衣服容貌者，所以說目也，應對言語者、所以說耳，好惡去就\r\n者、所以說心也。故君子衣服中，容貌得，則民之目悅矣；言語遜，應對\r\n給，則民之耳悅矣；就仁去不仁，則民之心悅矣。三者存乎身，雖不在位\r\n，謂之素行。故中心存善而日新之，雖獨居而樂，德充而形。詩曰：何其\r\n處也？必有与也。何其久也？必有以也。”\r\n    仁道有四：慨為下。有圣仁者，有智仁者、有德仁者，有慨仁者。上\r\n知天，能用其時；下知地，能用其財；中知人，能安樂之；是圣仁者也。\r\n上亦知天，能用其時；下知地、能用其財；中知人，能使人肆之；是智仁\r\n也。寬而容眾，百姓信之；道所以至，弗辱以時；是德仁者也。廉洁直方\r\n，疾亂不治、惡邪不匡；雖居鄉里，若坐涂炭；命入朝廷，如赴湯火；非\r\n其民、不使，非其食、弗嘗；疾亂世而輕死，弗顧弟兄，以法度之，比于\r\n不詳，是慨仁者也。傳曰：山銳則不高，水徑則不深，仁慨則其德不厚，\r\n志與天地擬者、其人不祥，是伯夷、叔齊、卞隨、介子推、原憲、鮑焦、\r\n袁旌目、申徒狄之行也，其所受天命之度，適至是而亡，弗能改也，雖枯\r\n稿弗舍也。詩云：“亦己焉哉！天實為之，謂之何哉！”慨仁雖下，然圣\r\n人不廢者、匡民隱括，有在是中者也。\r\n    申徒狄非其世，將自投于河。崔嘉聞而止之，曰：“吾聞圣人仁士之\r\n于天地之間也，民之父母也，今為儒雅之故，不救溺人，可乎？”申徒狄\r\n曰：“不然。桀殺關龍逢、紂殺王子比干，而亡天下。吳殺子胥，陳殺泄\r\n冶、而滅其國。故亡國殘家，非無圣智也，不用故也。”遂抱石而沉于河\r\n。君子聞之，曰：“廉矣！如仁歟？則吾未之見也。”詩曰：“天實為之\r\n，謂之何哉！”\r\n    鮑焦衣弊膚見，挈畚持蔬，遇子貢于道。子貢曰：“吾子何以至于此\r\n也？”鮑焦曰：“天下之遺德教者、眾矣，吾何以不至于此也！吾聞之：\r\n世不己知而行之不已者、爽行也；上不己用而干之不止者、是毀廉也。行\r\n爽毀廉，然且弗舍，惑于利者也。”子貢曰：“吾聞之：非其世者、不生\r\n其利；污其君者、不履其土。非其世而持其蔬，詩曰：‘溥天之下，莫非\r\n王土。’此誰有之哉？”鮑焦曰：“于戲！吾聞賢者重進而輕退，廉者易\r\n愧而輕死。”于是棄其蔬而立槁于洛水之上。君子聞之，曰：“廉夫！剛\r\n哉！夫山銳則不高，水徑則不深，行慨者德不厚，志与天地擬者，其為人\r\n不祥。鮑焦可謂不祥矣！其節度淺深，适至于是矣！”詩云：“亦已焉哉\r\n！天實為之，謂之何哉！”\r\n    昔者、周道之盛，邵伯在朝，有司請營邵以居。邵伯曰：“嗟！以吾\r\n一身，而勞百姓，此非吾先君文王之志也。”于是，出而就蒸庶于阡陌隴\r\n畝之間，而听斷焉。邵伯暴處遠野，廬于樹下，百姓大悅，耕桑者倍力以\r\n勸，于是歲大稔，民給家足。其后在位者驕奢，不恤元元，稅賦繁數，百\r\n姓困乏，耕桑失時。于是詩人見召伯之所休息樹下，美而歌之。詩曰：“\r\n蔽甘棠，勿剪勿伐，召伯所茇。”此之謂也。\r\n\r\n                  卷二\r\n    楚庄王圍宋，有七日之糧，曰：“盡此而不克，將去而歸。”于是使\r\n司馬子反乘闥而窺宋城，宋使華元乘闥而應之。子反曰：“子之國何若矣\r\n？”華元曰：“憊矣！易子而食之，骸而爨之。”子反曰：“嘻！甚矣憊\r\n。雖然，吾聞圍者之國，箝馬而抹之，使肥者應客。今何吾子之情也？”\r\n華元曰：“吾聞君子見人之困則矜之，小人見人之困則幸之。吾望見吾子\r\n似于君子，是以情也。”子反曰：“諾。子其勉之矣！吾軍有七日糧爾！\r\n”揖而去。子反告庄王，庄王曰：“若何？”子反曰：“憊矣！易子而食\r\n之，遂骸而爨之。”庄王曰：“嘻！甚矣憊。今得此而歸爾。”子反曰：\r\n“不可。吾已告之矣，曰：軍亦有七日糧爾。”庄王怒曰：“吾使子視之\r\n，子曷為而告之？”子反曰：“區區之宋，猶有不欺之臣，何以楚國而無\r\n乎？吾是以告之也。”庄王曰：“雖然，吾子今得此而歸爾。”子反曰：\r\n“王請處此，臣請歸耳。”王曰：“子去我而歸，吾孰与處乎此？吾將從\r\n子而歸。”遂師而歸。君子善其平已也，華元以誠告子反，得以解圍，全\r\n二國之命。詩云：“彼姝者子，何以告之。”君子善其以誠相告也。\r\n    魯監門之女嬰相從績，中夜而泣涕。其偶曰：“何謂而泣也？”嬰曰\r\n：“吾聞衛世子不肖，所以泣也。”其偶曰：“衛世子不肖，諸侯之憂也\r\n，子曷為泣也？”嬰曰：“吾聞之异乎子之言也。昔者、宋之桓司馬得罪\r\n于宋君，出于魯，其馬佚而從吾園，而食吾園之葵，是歲、吾聞園人亡利\r\n之半。越王勾踐起兵而攻吳，諸侯畏其威，魯往獻女，吾姊与焉，兄往視\r\n之，道畏而死。越兵威者、吳也，兄死者、我也。由是觀之，禍与福相反\r\n也。今衛世子甚不肖，好兵，吾男弟三人，能無憂乎？”詩曰：“大夫跋\r\n涉，我心則憂。”是非類与乎！\r\n    高子問于孟子曰：“夫嫁娶者、非己所自親也，衛女何以得編于詩也\r\n？”孟子曰：“有衛女之志則可，無衛女之志則怠。若伊尹于太甲，有伊\r\n尹之志則可，無伊尹之志則篡。夫道二：常之謂經，變之謂權，怀其常道\r\n，而挾其變權，乃得為賢。夫衛女、行中孝，慮中圣，權如之何？”詩曰\r\n：“既不我嘉，不能旋反。視爾不臧，我思不遠。”\r\n    楚庄王听朝罷晏。樊姬下堂而迎之，曰：“何罷之晏也？得無飢倦乎\r\n？”庄王曰：“今日听忠賢之言，不知飢倦也。”樊姬曰：“王之所謂忠\r\n賢者，諸侯之客歟？中國之士歟？”庄王曰：“則沈令尹也！”樊姬掩口\r\n而笑。庄王曰：“姬之所笑，何也？”姬曰：“妾得于王，尚湯沐，執巾\r\n櫛，振衽席，十有一年矣；然妾未嘗不遣人之梁鄭之間，求美女而進之于\r\n王也；与妾同列者、十人，賢于妾者、二人，妾豈不欲擅王之寵哉！不敢\r\n私愿蔽眾美，欲王之多見則娛。今沈令尹相楚數年矣，未嘗見進賢而退不\r\n肖也，又焉得為忠賢乎！”庄王旦朝，以樊姬之言告沈令尹，令尹避席而\r\n進孫叔敖。叔敖治楚，三年，而楚國霸。楚史援筆而書之于策，曰：“楚\r\n之霸，樊姬之力也。”詩曰：“百爾所思，不如我所之。”樊姬之謂也！\r\n    閔子騫始見于夫子，有菜色，后有芻豢之色。子貢問曰：“子始有菜\r\n色，今有芻豢之色，何也？”閔子曰：“吾出蒹葭之中，入夫子之門，夫\r\n子內切?以孝，外為之陳王法，心竊樂之；出見羽蓋龍旗裘旃相隨，心又樂\r\n之；二者相攻炊丑A而不能任，是以有菜色也。今被夫子之文深，又賴二\r\n三子切而進之，內明于去就之義，出見羽蓋龍旗旃裘隨，視之如壇土矣，\r\n是以有芻豢之色。”詩曰：“如切如，如琢如磨。”\r\n    傳曰：“昔而雨者，何也？”曰：“無何也，猶不雨而雨也。”“星\r\n墜木鳴，國人皆恐，何也？”“是天地之變，陰陽之化，物之罕至者也，\r\n怪之、可也，畏之，非也。夫日月之薄蝕，怪星之党見，風雨之不時，是\r\n無世而不嘗有也，上明政平，是雖并至，無傷也；上政險，是雖無一，無\r\n益也。夫万物之有災，人妖最可畏也。”曰：“何謂人妖乎？”曰：“枯\r\n耕傷稼，枯耘傷歲，政險失民；田穢稼惡，糴貴民飢，道有死人；寇盜并\r\n起，上下乖窮离，鄰人相暴，對門相盜，禮義不修；牛馬相生，六畜作妖\r\n；臣下殺上，父子相疑，是謂人妖，是生于亂。”傳曰：“天地之災，隱\r\n而廢也；萬物之怪，書不說也。無用之變，不急之災，棄而不治；若夫君\r\n臣之義，父子之親，男女之別，切而不舍也。”詩曰：“如切如琢，如琢\r\n如磨。”\r\n    孔子曰：“口欲味，心欲佚，教之以仁；心欲兵，身惡勞，教之以恭\r\n；好辯論而畏懼，教之以勇；目好色，耳好聲，教之以義。”易曰：“艮\r\n其限，列銦插因厲熏心。”詩曰：“吁嗟女兮，無與士耽。”皆防邪禁佚\r\n，調和心志。\r\n    高牆丰上激下，未必崩也；降雨興，流潦至，則崩必先矣。草木根淺\r\n，未必撅也；飄風興，暴雨墜，則撅必先矣。君子居是邦也，不崇仁義，\r\n尊賢臣，以理万物，未必亡也；一旦有非常之變，諸侯交爭，人趨車馳，\r\n迫然禍至，乃始憂愁，干喉焦唇，仰天而嘆，庶几乎望其安也，不亦晚乎\r\n！孔子曰：“不慎其前，而悔其后。”嗟乎！雖悔無及矣。詩曰：“掇其\r\n泣矣，何嗟及矣。”\r\n    曾子曰：“君子有三言可貫而佩之：一曰：無內疏而外親，二曰：身\r\n不善而怨他人，三曰：患至而后呼天。”子貢曰：“何也？”曾子曰：“\r\n內疏而外親，不亦反乎！身不善而怨他人，不亦遠乎！患至而后呼天，不\r\n亦晚乎！”詩曰：“菲第撠藈嚝伔狾L！\r\n    夫霜雪雨露、殺生万物者也，天無事焉，猶之貴天也。執法厭文，治\r\n官治民者、有司也，君無事焉，猶之尊君也。夫辟土殖谷者、后稷也，決\r\n江流河者，禹也，听獄執中者，皋陶也，然而圣后者，堯也。故有道以御\r\n之，身雖無能也，必使能者為己用也；無道以御之，彼雖多能，猶將無益\r\n于存亡矣。詩曰：“執轡如組，兩驂如舞。”貴能御也。\r\n    傳曰：孔子云：“美哉！顏無父之御也。馬知后有輿而輕之，知上有\r\n人而愛之，馬親其正，而愛其事，如使馬能言，彼將必曰：‘樂哉！今日\r\n之騶也。’至于顏淪少衰矣，馬知后有輿而輕之，知上有人而敬之，馬親\r\n其正，而敬其事，如使馬能言，彼將必曰：‘騶來！其人之使我也。’至\r\n于顏夷而衰矣，馬知后有輿而重之，知上有人而畏之，馬親其正，而畏其\r\n事，如使馬能言，彼將必曰：‘騶來！騶來！女不騶，彼將殺女。”故御\r\n馬有法矣，御民有道矣，法得則馬和而歡，道得則民安而集。詩曰：‘執\r\n轡如組，兩驂如舞。’馱尿蚺。”\r\n    顏淵侍坐魯定公于台，東野畢御馬于台下。定公曰：“善哉！東野畢\r\n之御也。”顏淵曰：“善則善矣！其馬將佚矣。”定公不說，以告左右曰\r\n：“聞君子不譖人，君子亦譖人乎？”顏淵退，俄而、廄人以東野畢馬佚\r\n聞矣。定公揭席而起，曰：“趣駕召顏淵。”顏淵至，定公曰：“鄉寡人\r\n曰：‘善哉！東野畢之御也。’吾子曰：‘善則善矣！然則馬將佚矣。’\r\n不識吾子以何知之？”顏淵曰：“臣以政知之。昔者舜工于使人，造父工\r\n于使馬，舜不窮其民，造父不极其馬，是以舜無佚民，造父無佚馬。今東\r\n野畢之上車執轡，御体正矣，周旋步驟，朝禮畢矣，歷險致遠，馬力殫矣\r\n，然猶策之不已，所以知佚也。”定公曰：“善。可少進。”顏淵曰：“\r\n獸窮則嚙，鳥窮則啄，人窮則詐。自古及今，窮其下能不危者，未之有也\r\n。詩曰：‘執轡如組，兩驂如舞。’善御之謂也。”定公曰：“寡人之過\r\n矣。”\r\n    崔杼s庄公，合士大夫盟，盟者皆脫劍而入，言不疾，措血至者死，\r\n所殺者十余人，次及晏子，奉杯血，仰天而嘆曰：“惡乎！崔杼將為無道\r\n，而殺其君。”于是盟者皆視之。崔杼謂晏子曰：“子与我，吾將与子分\r\n國；子不与，我殺子。直兵將推之，曲兵將鉤之。吾愿子之圖之也。”晏\r\n子曰：“留以利而倍其君，非仁也；劫以刃而失其志者、非勇也。詩曰：\r\n‘莫莫葛?，延于條枚。愷悌君子，求福不回。’嬰其可回矣！直兵推之，\r\n曲兵鉤之，嬰不之革也。”崔杼曰：“舍晏子。”晏子起而出，授綏而乘\r\n，其仆馳，晏子撫其手曰：“麋鹿在山林，其命在庖廚。命有所懸，安在\r\n疾驅。”安行成節，然后去之。詩曰：“羔裘如濡，恂直且侯；彼已之子\r\n，舍命不偷。”晏子之謂也。\r\n    楚昭王有士曰石奢，其為人也，公而好直，王使為理。于是道有殺人\r\n者，石奢追之，則父也，還返于廷，曰：“殺人者，臣之父也。以父成政\r\n，非孝也；不行君法，非忠也；弛罪廢法，而伏其辜，臣之所守也。”遂\r\n伏斧噳，曰：“命在君。”君曰：“追而不及，庸有罪乎？子其治事矣。\r\n”石奢曰：“不然。不私其父，非孝也；不行君法、非忠也；以死罪生、\r\n不廉也。君欲赦之，上之惠也；臣不能失法，下之義也。”遂不去榥噳，\r\n刎頸而死乎廷。君子聞之曰：“貞夫法哉！石先生乎！”孔子曰：“子為\r\n父隱，父為子隱，直在其中矣。”詩曰：“彼已之子，邦之司直。”石先\r\n生之謂也。\r\n    外寬而內直，自設于隱括之中，直己不直人，善廢而不悒悒，蘧伯玉\r\n之行也。故為人父者，則愿以為子，為人子者，則愿以為父，為人君者、\r\n則愿以為臣，為人臣者，則愿以為君。名昭諸侯，天下愿焉。詩曰：“彼\r\n已之子，邦之彥兮。”此君子之行也。\r\n    傳曰：孔子遭齊程本子于郯之間，傾蓋而語，終日，有間，顧子路曰\r\n：“由，東帛十匹，以贈先生。”子路不對，有間，又顧曰：“東帛十匹\r\n，以贈先生。”子路率爾而對曰：“昔者、由也聞之于夫子，士不中道相\r\n見，女無媒而嫁者、君子不行也。”孔子曰：“夫詩不云乎！野有蔓草，\r\n零露`兮。有美一人，清揚婉兮。邂逅相遇，适我愿兮。且夫齊程本子，\r\n天下之賢士也，吾于是不贈，終身不之見也。大德不菖閑，小德出入可也\r\n。”\r\n    君子有主善之心，而無胜人之色；德足以君天下，而無驕肆之容；行\r\n足以及后世，而不以一言非人之不善。故曰：君子盛德而卑，虛己以受人\r\n，旁行不流，應物而不窮，雖在下位，民愿戴之，雖欲無尊，得乎哉！詩\r\n曰：“彼己之子，美如英，美如英，殊异乎公行。”\r\n    君子易和而難狎也，易懼而不可劫也，畏患而不避義死，好利而不為\r\n所非，交親而不比，言辯而不亂。蕩蕩乎！其易不可失也，慨乎！其廉而\r\n不劌也，溫乎！其仁厚之光大也，超乎！其有以殊于世也。詩曰：“美如\r\n玉，美如玉，殊异乎公族。”\r\n    商容嘗執羽鑰，馮于馬徒，欲以伐紂而不能，遂去，伏于太行。及武\r\n王克殷，立為天子，欲以為三公。商容辭曰：“吾常馮于馬徒，欲以伐紂\r\n而不能，愚也；不爭而隱，無勇也；愚且無勇，不足以備乎三公。”遂固\r\n辭不受命。君子聞之曰：“商容可謂內省而不誣能矣！君子哉！去素餐遠\r\n矣！”詩曰：“彼君子兮，不素餐兮。”商先生之謂也。\r\n    晉文侯使李离為大理，過听殺人，自拘于廷，請死于君。君曰：“官\r\n有貴賤，罰有輕重，下吏有罪，非子之罪也。”李离對曰：“臣居官為長\r\n，不与下吏讓位；受爵為多，不與下吏分利。今過听殺人，而下吏蒙其死\r\n，非所聞也。不受命。”君曰：“自以為罪，則寡人亦有罪矣。”李离曰\r\n：“法失則刑，刑失則死。君以臣為能听微決疑，故使臣為理。今過听殺\r\n人之罪，罪當死。”君曰：“棄位委官，伏法亡國，非所望也。趣去，無\r\n憂寡人之心。”李离對曰：“政亂國危，君之憂也；軍敗卒亂，將之憂也\r\n。夫無能以事君，行以臨官，是無功不公食祿也。臣不能以虛自誣。”遂\r\n伏劍而死。君子聞之曰：“忠矣乎！”詩曰：“彼君子兮，不素餐兮。”\r\n李先生之謂也。\r\n    楚狂接輿躬耕以食。其妻之市，未返，楚王使使者賚金百鎰，造門曰\r\n：“大王使臣奉金百鎰，愿請先生治河南。”接輿笑而不應，使者遂不得\r\n辭而去。妻從市而來曰：“先生少而為義，豈將老而遺之哉！門外車軼，\r\n何其深也！”接輿曰：“今者、王使使者賚金百鎰，欲使我治河南。”其\r\n妻曰：“豈許之乎？”曰：“未也。”妻曰：“君使不從，非忠也；從之\r\n，是遺義也。不如去之。”乃夫負釜甑，妻戴經器，變易姓字，莫知其所\r\n之。論語曰：\r\n“色斯舉矣，翔而后集。”接輿之妻是也。詩曰：“逝將去汝，适彼樂土\r\n；樂土樂土，爰得我所。”\r\n    昔者桀為酒池糟堤，縱靡靡之樂，而牛飲者三千，群臣皆相持而歌，\r\n“江水沛兮！舟楫敗兮！我王廢兮！趣歸于亳，亳亦大兮！”又曰：“樂\r\n兮樂兮！四壯驕兮！六轡沃兮！去不善兮善，何不樂兮！”伊尹知大命之\r\n將去，舉觴造桀曰：“君王不听臣言，大命去矣，亡無日矣。”桀相然而\r\n\\，盍然而笑曰：“子又妖言矣。吾有天下，猶天之有日也，日有亡乎？\r\n日亡，吾亦亡也。”于是伊尹接履而趨，遂适于湯，湯以為相。可謂适彼\r\n樂土，爰得其所矣。詩曰：“逝將去汝，适彼樂土；樂土樂土，爰得我所\r\n。”\r\n    伊尹去夏入殷，田饒去魯适燕，介之推去晉入山。田饒事魯哀公而不\r\n見察，田饒謂哀公曰：“臣將去君，黃鵠舉矣。”哀公曰：“何謂也？”\r\n曰：“君獨不見夫雞乎！首戴冠者，文也，足搏距者，武也，敵在前敢斗\r\n者、勇也，得食相告，仁也，守夜不失時，信也。雞有此五德，君猶日瀹\r\n而食之者，何也？則以其所從來者近也。夫黃鵠一舉千里，止君園池，食\r\n君魚鱉，啄君黍粱，無此五者，君猶貴之，以其所從來者遠矣。臣將去君\r\n，黃鵠舉矣！”哀公曰：“止。吾將書子言也。”田饒曰：“臣聞：食其\r\n食者，不毀其器；陰其樹者，不折其枝。有臣不用，何書其言？”遂去，\r\n之燕。燕立以為相，三年，燕政大平，國無盜賊。哀公喟然太息，為之辟\r\n寢三月，減損上服。曰：“不慎其前，而悔其后，何可复得。”詩云：“\r\n逝將去汝，适彼樂國；樂國樂國，爰得我直。”\r\n    子賤治單父，彈鳴琴，身不下堂，而單父治。巫馬期以星出，以星入\r\n，日夜不處，以身親之，而單父亦治。巫馬期問于子賤，子賤曰：“我任\r\n人，子任力。任人者佚，任力者勞。”人謂子賤，則君子矣，佚四肢，全\r\n耳目，平心气，而百官理，任其數而已。巫馬期則不然，乎然事惟，勞力\r\n教詔，雖治，猶未至也。詩曰：“子有衣裳，弗曳弗婁；子有車馬，弗馳\r\n弗驅。”\r\n    子路曰：“士不能勤苦，不能輕死亡，不能恬貧窮，而曰我行義，吾\r\n不信也。昔者申包胥立于秦廷，七日七夜，哭不絕聲，是以存楚，不能勤\r\n苦，焉得行此！比干且死，而諫愈忠；伯夷叔齊餓于首陽，而志益彰；不\r\n輕死亡，焉能行此。曾子褐衣緒，未嘗完也，米之食，未嘗飽也；義不之\r\n合，則辭上卿，不恬貧窮，焉能行此！夫士欲立身行道，無顧難易，然后\r\n能行之；欲行義白名，無顧利害，然后能行之。”詩曰：“彼己之子，碩\r\n大且篤。”良非篤修身行之君子，其孰能与之哉！\r\n    子路与巫馬期薪于韞丘之下，陳之富人有虞師氏者，脂車百乘，觴于\r\n韞丘之上。子路与巫馬期曰：“使子無忘子之所知，亦無進子之所能，得\r\n此富，終身無复見夫子，子為之乎？”巫馬期喟然仰天而嘆，熽然投潪于\r\n地，曰：“吾嘗聞之夫子，勇士不忘喪其元，志士仁人不忘在溝壑。子不\r\n知予与？試予与？意者、其志与？”子路心慚，故負薪先歸。孔子曰：“\r\n由來，何為偕出而先返也？”子路曰：“向也，由与巫馬期薪于韞丘之下\r\n，陳之富人有處師氏者，脂車百乘，觴于韞丘之上，由謂巫馬期曰：‘使\r\n子無忘子之所知，亦無進子之所能，得此富，終身無复見夫子，子為之乎\r\n？’巫馬期喟然仰天而嘆，熽然投潪于地，曰：‘吾嘗聞夫子：勇士不忘\r\n喪其元，志士仁人不忘在溝壑。子不知予与？試予与？意者，其志与？’\r\n由也心慚，故先負薪歸。”孔子援琴而彈：“詩曰：‘肅肅鴇羽，集于苞\r\n栩。王事靡崢，不能稷黍。父母何怙？悠悠蒼天，曷其有所？’予道不行\r\n邪，使汝愿者。”\r\n    孔子曰：“士有五：有鴯笳擼燦屑腋緩裾擼燦凶視潞氛擼燦行鬧腔菡\r\n擼燦忻裁籃者。有鴯笳擼膊灰園疵襉幸謇恚捕匆員健腋緩裾擼膊灰哉袂罹\r\n炔蛔悖捕匆猿廾無度。資勇悍者，不以衛上攻戰，而反以侵陵私斗。心智\r\n惠者，不以端計數，而反以事奸飾詐。貌美好者，不以統朝蒞民，而反以\r\n蠱女從欲。此五者，所謂士失其美質者也。詩曰：“溫其如玉，在其板屋\r\n，亂我心曲。”\r\n    上之人所遇，色為先，聲音次之，事行為后。故望而宜為人君者、容\r\n也，近而可信者、色也，發而安中者、言也，久而可觀者、行也。故君子\r\n容色，天下儀象而望之，不假言而知為人君者。詩曰：“顏如渥丹，其君\r\n也哉！”\r\n    子夏讀詩已畢。夫子問曰：“爾亦何大于詩矣？”子夏對曰：“詩之\r\n于事也，昭昭乎若日月之光明，燎燎乎如星辰之錯行，上有堯舜之道，下\r\n有三王之義，弟子不敢忘，雖居蓬戶之中，彈琴以詠先王之風，有人亦樂\r\n之，無人亦樂之，亦可發憤忘食矣。詩曰：‘衡門之下，可以栖遲；泌之\r\n洋洋，可以樂飢。’”夫子造然變容，曰：“嘻！吾子始可以言詩已矣，\r\n然子以見其表，未見其里。”顏淵曰：“其表已見，其里又何有哉？”孔\r\n子曰：“窺其門，不入其中，安知其奧藏之所在乎！然藏又非難也。丘嘗\r\n悉心盡志，已入其中，前有高岸，后有深谷，冷冷然如此既立而已矣，不\r\n能見其里，未謂精微者也。”\r\n    傳曰：國無道，則飄風厲疾，暴雨折木，陰陽錯氛，夏寒冬溫，春熱\r\n秋榮，日月無光，星辰錯行，民多疾病，國多不祥，群生不壽，而五谷不\r\n登。當成周之時，陰陽調，寒暑平，群生遂，万物宁，故曰：其風治，其\r\n樂連，其驅馬舒，其民依依，其行遲遲，其意好好，詩曰：“匪風發兮，\r\n匪車偈兮。顧瞻周道，中心怛兮。”\r\n    夫治气養心之術：血气剛強，則務之以調和；智慮潛深，則一之以易\r\n諒；勇毅強果，則輔之以道術；齊給便捷，則安之以靜退；卑攝貪利，則\r\n抗之以高志；容眾好散，則劫之以師友；怠慢檡蒼恐匆曰鱸鄭蒼竿穸隧　\r\n蒼蚝現匆岳窶幀倉紋鬧詞材熬隊衫瘢材优得師，莫慎一好。好一則博，博\r\n則精，精則神，神則化，是以君子務結心乎一也。詩曰：“淑人君子，其\r\n儀一兮，其儀一兮，心如結兮。”\r\n    玉不琢，不成器；人不學，不成行。家有千金之玉，不知治，猶之貧\r\n也；良工宰之，則富及子孫。君子謀之，則為國用。故動則安百姓，議則\r\n延民命。詩曰：“淑人君子，正是國人；正是國人，胡不万年。”\r\n    嫁女之家，三夜不息燭，思相离也。取婦之家，三日不舉樂，思嗣親\r\n也。是故婚禮不賀，人之序也。三月而廟見，稱來婦也。厥明見舅姑，舅\r\n姑降于西階，婦升自阼階，授之室也。憂思三日，不殺三月，孝子之情也\r\n。故禮者、因人情為文。詩曰：“親結其縭，九十其儀。”言多儀也。\r\n    原天命，治心術，理好惡，适情性，而治道畢矣。原天命則不惑禍福\r\n，不惑禍福則動靜修。治心術則不妄喜怒，不妄喜怒則賞罰不阿。理好惡\r\n則不貪無用，不貪無用則不害物性。适情性則不過欲，不過欲則養性知足\r\n。四者不求于外，不假于人，反諸已而存矣。夫人者、說人者也，形而為\r\n仁義，動而為法則。詩曰：“伐柯伐柯，其則不遠。”\r\n\r\n\r\nVolume 3-4\r\n\r\n\r\n\r\n                                 卷三\r\n    傳曰：昔者、舜甑盆無膻，而下不以余獲罪；飯乎土簋，啜乎土型，\r\n而農不以力獲罪；衣而領，而女不以巧獲罪；法下易由，事寡易為功，而\r\n民不以政獲罪。故大道多容，大德多下，圣人寡為，故用物常壯也。傳曰\r\n：易簡而天下之理得矣。詩曰：“政有夷之行，子孫保之。”忠易為禮，\r\n誠易為辭，賢人易為民，工巧易為材。詩曰：“政有夷之行，子孫保之。\r\n”\r\n    有殷之時，谷生湯之廷，三日而大拱。湯問伊尹曰：“何物也？”對\r\n曰：“谷樹也。”湯問：“何為而生于此？”伊尹曰：“谷之出澤，野物\r\n也，今生天子之庭，殆不吉也。”湯曰：“奈何？”伊尹曰：“臣聞：妖\r\n者、禍之先，祥者、福之先。見妖而為善，則禍不至，見祥而為不善，則\r\n福不臻””湯乃齋戒靜處，夙興夜寐，吊死問疾，赦過賑窮，七日而谷亡\r\n，妖孽不見，國家昌。詩曰：“畏天之威，于時保之。”\r\n    昔者、周文王之時，蒞國八年，夏六月，文王寢疾，五日而地動，東\r\n西南北不出國郊。有司皆曰：“臣聞：地之動，為人主也。今者、君王寢\r\n疾，五日而地動，四面不出國郊，群臣皆恐，請移之。”文王曰：“奈何\r\n其移之也？”對曰：“興事動眾，以增國城，其可移之乎！”文王曰：“\r\n不可。夫天之道見妖，是以罰有罪也，我必有罪，故此罰我也。今又專興\r\n事動眾，以增國城，是重吾罪也，不可以之。昌也請改行重善移之，其可\r\n以免乎！”于是遂謹其禮節硬皮革，以交諸侯；飾其辭令幣帛，以禮俊士\r\n；頒其爵列等級田疇，以賞有功。遂與群臣行此，無幾何而疾止。文王即\r\n位八年而地動，之后四十三年，凡蒞國五十一年而終，此文王之所以踐妖\r\n也。詩曰：“畏天之威，于時保之。”\r\n    王者之論德也，而不尊無功，不官無德，不誅無罪。朝無幸位，民無\r\n幸生。故上賢使能，而等級不菖；折暴禁悍，而刑罰不過。百姓曉然皆知\r\n夫為善于家，取賞于朝也；為不善于幽，而蒙刑于顯。夫是之謂定論，是\r\n王者之德。詩曰：“明昭有周，式序在位。”\r\n    傳曰：以從俗為善，以貨財為寶，以養性為己為道，是民德也，未及\r\n于士也。行法而志堅，不以私欲害其所聞，是勁士也，未及于君子也。行\r\n法而志堅，好修其所聞，以矯其情；言行多當，未安諭也；知慮多當，未\r\n周密也；上則能大其所隆也，下則能開道不若己者，是篤厚君子，未及圣\r\n人也。若夫百王之法，若別白黑；應當世之變，若數三綱；行禮要節，若\r\n運四支；因化之功，若推四時；天下得序，群物安居，是圣人也。詩曰：\r\n“明昭有周，式序在位。”\r\n    魏文侯欲置相，召李克問曰：“寡人欲置相，非翟黃則魏成子，愿卜\r\n之于先生。”李克避席而辭曰：“臣聞之；卑不謀，疏不間親。臣外居高\r\n者也，不敢當命。”文侯曰：“先生臨事勿讓。”李克曰：“夫觀士也，\r\n居則視其所親，富則視其所與，達則視其所舉，窮則視其所不為，貧則視\r\n其所不取。此五者足以觀矣。”文侯曰：“請先生就舍，寡人之相定矣。\r\n”李克出，遇翟黃，曰：“今日聞君召先生而卜相，果誰為之？”李克曰\r\n：“魏成子為之。”翟黃悖然作色，曰：“吾何負于魏成子！西河之守，\r\n吾所進也；君以鄴為憂，吾進西門豹，君欲伐中山，吾進樂羊；中山既拔\r\n，無守之者，吾進先生；君欲置太子傅，吾進趙蒼。皆有成功就事，吾何\r\n負于魏成子！”克曰：“子之言克于子之君也，豈比周以求大官哉！君問\r\n置相，非成則黃，二子何如？臣對曰：君不察故也。居則視其所親，富則\r\n視其所与，達則視其所舉，窮則視其所不為，貧則視其所不取。五者以定\r\n矣，何待克哉！是以知魏成子為相也。且子焉得与魏成子比！魏成子食祿\r\n日千鐘，什一在內，以聘約天下之士，是以得卜子夏，田子方，段干木，\r\n此三人，君皆師友之，子之所進皆臣之，子焉得与魏成子比乎！”翟黃逡\r\n巡再拜曰：“鄙人固陋，失對于夫子。”詩曰：“明昭有周，式序在位。\r\n”\r\n    成侯嗣公，聚a計數之君也，未及取民也；子產取民也，未及為政也\r\n；管仲為政也，未及修禮。故修禮者王，為政者強，取民者安，聚者亡。\r\n故合聚之以招谷，積財以肥敵，危身亡國之道也，明君不蹈也。將修禮以\r\n齊朝，正法以齊官，平政以齊下，然后節奏齊乎朝，法則度量正乎官，忠\r\n信愛刑平乎下。如是，百姓愛之如父母，畏之如神明。是以德澤洋乎海內\r\n，福祉歸乎王公。詩曰：“降福簡簡，威儀反反，既醉既飽，福祿來反。\r\n”\r\n    楚庄王寢疾，卜之，曰：“河為崇。”大夫曰：“請用牲。”庄王曰\r\n：“止。古者、圣王制祭不過望，濉漳江漢，楚之望也，寡人雖不德，河\r\n非所獲罪也。”遂不祭，三日而疾有瘳。孔子聞之，曰：“楚庄王之霸，\r\n其有方矣，制節守職，反身不貳，其霸不亦宜乎！”詩曰：“嗟嗟保介！\r\n”庄王之謂也。\r\n    人主之疾，十有二發，非有賢醫，莫能治也。何謂十二發？痿、蹶、\r\n逆、脹、滿、支、膈、盲、煩、喘、痹、風，此之曰十二發。賢醫治之何\r\n？曰：省事輕刑，則痿不作；無使小民飢寒，則蹶不作；無令財貨上流，\r\n則逆不作；無令倉廩積腐，則脹不作；無使府庫充實，則滿不作；無使群\r\n臣縱恣，則支不作；無使下情不上通，則隔不作；上材恤下，則肓不作；\r\n法令奉行，則煩不作；無使下怨，則喘不作；無使賢伏匿，則痹不作；無\r\n使百姓歌吟誹謗，則風不作。夫重臣群下者，人主之心腹支体也，心腹支\r\n体無疾，則人主無疾矣，故非有賢醫，莫能治也。人皆有此十二疾，而不\r\n用賢醫，則國非其國也。詩曰：“多將儢豢刪藥。”終亦必亡而已矣。故\r\n賢醫用，則眾庶無疾，況人主乎！\r\n    傳曰：太平之時，無、跛、眇、鰜叭濉鄱蹋哺覆豢拮櫻殘植豢薜埽駁\r\n牢襁負之遺育，然各以序終者，賢醫之用也。故安止平正除疾之道無他焉\r\n，用賢而已矣。詩曰：“有瞽有瞽，在周之庭。”紂之遺民也。\r\n    傳曰：“喪祭之禮廢，則臣子之恩薄，臣子之恩薄，則背死亡生者眾\r\n。”小雅曰：“子子孫孫，勿替引之。”\r\n    人事倫，則順于鬼神；順于鬼神，則降福孔皆。詩曰：“以享以祀，\r\n以介景福。”\r\n    武王伐紂，到于邢丘，J折為三，天雨，三日不休。武王心懼，召太\r\n公而問曰：“意者，紂未可伐乎？”太公對曰：“不然。因折為三者，軍\r\n當分為三也。天雨、三日不休，欲洒吾兵也。”武王曰：“然何若矣？”\r\n太公曰：“愛其人，及屋上烏；惡其人者，憎其骨余。咸劉厥敵，靡使有\r\n余。”武王曰：“于戲！天下未定也！”周公趨而進曰：“不然。使各度\r\n其宅，而佃其田，無獲舊新。百姓有過，在予一人。”武王曰：“于戲！\r\n天下已定矣。”乃修武勒兵于宁，更名邢丘曰怀，宁曰修武，行克紂于牧\r\n之野。詩曰：“牧野洋洋，檀車皇皇，駟矄彭彭，維師尚父，時維鷹揚，\r\n涼彼武王，肆伐大商，會朝清明。”既反商，及下車，封黃帝之后于蒯，\r\n封帝堯之后于祝，封舜之后于陳。下車而封夏后氏之后于杞，封殷之后于\r\n宋，封比干之墓，釋箕子之囚，表商容之閭。濟河而西，馬放華山之陽，\r\n示不复乘；牛放桃林之野，示不复服也；車甲而藏之于府庫，示不复用也\r\n。于是廢軍而郊射，左射狸首，右射騶虞，然后天下知武王不复用兵也。\r\n祀乎明堂，而民知孝；朝覲，然后諸侯知以敬；坐三老于大學，天子執醬\r\n而饋，執爵而嘄，所以教諸侯之悌也。此四者，天下之大教也。夫武之久\r\n，不亦宜乎！詩曰：“胜殷遏劉，耆定爾功。”言伐紂而殷亡武也。\r\n    孟嘗君請學于閔子；使車往迎閔子。閔子曰：“禮有來學，而無往教\r\n。致師而學，不能學；往教，則不能化君也。君所謂不能學者也，臣所謂\r\n不能化者也。”于是孟嘗君曰：“敬聞命矣。”明日、衣請受業。詩曰：\r\n“日就月將。”\r\n    劍雖利，不厲不斷；材雖美，不學不高。雖有旨酒嘉怀膊恢捌渲跡凰\r\n漵猩頻潰不學，不達其功。故學然后知不足，教然后知不究。不足，故自\r\n愧而勉，不究、故盡師而熟。由此觀之，則教學相長也。子夏問詩，學一\r\n以知二，孔子曰：“起予者，商也，始可与言詩已矣。”孔子賢乎英杰，\r\n而圣德備，弟子被光景而德彰。詩曰：“日就月將。”\r\n    凡學之道，嚴師為難。師嚴然后道尊；道尊然后民知敬學。故太學之\r\n禮，雖詔于天子，無北面，尊師尚道也。故不言而信，不怒而威，師之謂\r\n也。詩曰：“日就月將，學有緝熙于光明。”\r\n    傳曰：宋大水。魯人吊之曰：“天降淫雨，害于粢盛，延及君地，以\r\n憂執政，使臣敬吊。”宋人應之，曰：“寡人不仁，齋戒不修，使民不時\r\n，天加以災，又遺君憂，拜命之辱。”孔子聞之，曰：“宋國其庶几矣。\r\n”弟子曰：“何謂？”孔子曰：“昔桀紂不任其過，其亡也忽焉。成湯文\r\n王知任其過，其興也勃焉。過而改之，是不過也。”宋人聞之，乃夙興夜\r\n寐，吊死問疾，戮力宇內，三歲，年丰政平。鄉使宋人不聞孔子之言，則\r\n年谷未丰，而國家未宁。詩曰：“佛時仔肩，示我顯德行。”\r\n    齊桓公設庭燎，為便人欲造見者，幾年而士不至。于是東野有以九九\r\n見者，桓公使戲之曰：“九九足以見乎？”鄙人曰：“臣聞君設庭燎以待\r\n士，期年而士不至。夫士之所以不至者，君、天下之賢君也，四方之士皆\r\n自以不及君，故不至也。夫九九、薄能耳，而君猶禮之，況賢于九九者乎\r\n！夫太山不讓礫石，江海不辭小流，所以成其大也。詩曰：‘先民有言，\r\n詢于芻蕘。’博謀也。”桓公曰：“善。”乃固禮之。四月，四方之士相\r\n導而至矣。詩曰：“自堂徂基，自羊徂牛。”以小成大。\r\n    太平之時，民行役者不菖時，男女不失時以偶。孝子不失時以養；外\r\n無曠夫，內無怨女；上無不慈之父，下無不孝之子；父子相成，夫婦相保\r\n；天下和平，國家安宁；人事備乎下，天道應乎上。故天不變經，地不易\r\n形，日月昭明，列宿有常；天施地化，陰陽和合；動以雷電，潤以風雨，\r\n節以山川，均其寒暑，万民育生，各得其所，而制國用。故國有所安，地\r\n有所主，圣人刳木為舟，剡木為W，以通四方之物，使澤人足乎水，山人\r\n足乎魚，余衍之財有所流。故丰膏不獨樂，磽确不獨苦，雖遭凶年飢歲，\r\n禹湯之水旱，而民無凍餓之色。故生不乏用，死不轉尸，夫是之謂樂。詩\r\n曰：“于鑠王師，遵養時晦。”\r\n    能制天下，必能養其民也；能養其民者，為自養也。飲食适乎藏，滋\r\n味适乎气，勞佚适乎筋骨，寒暖适乎肌膚；然后气藏平，心術治，思慮得\r\n，喜怒時，起居而游樂，事時而用足，夫是之謂能自養者也。故圣人不淫\r\n佚侈靡者，非鄙夫色而愛財用也，養有适，過則不樂，故不為也。是以夏\r\n不數浴，非愛水也；冬不頻湯，非愛火也；不高台榭，非無土木也；不大\r\n鐘鼎，非無金錫也；不沈于酒，不貪于色，非辟丑也；直行情性之所安而\r\n制度，可以為天下法矣。故用不靡財，足以養其生，而天下稱其仁也；養\r\n不害性，足以成教，而天下稱其義也；适情辟余，不求非其有，而天下稱\r\n其廉也；行成不可掩，息刑不可犯，執一道而輕万物，天下稱其勇也。四\r\n行在乎民，居則婉愉，怒則胜敵；故審其所以養，而治道具矣；治道具，\r\n而遠近畜矣。詩曰：“于鑠王師，遵養時晦。”言相養者之至于晦也。\r\n    公儀休相魯而嗜魚，一國人獻魚而不受。其弟諫曰：“嗜魚不受，何\r\n也？”曰：“夫欲嗜魚，故不受也。受魚而免于相，則不能自給魚；無受\r\n而不免于相，長自給于魚。”此明于魚為己者也。故老子曰：“后其身而\r\n身先，外其身而身存。非以其無私乎？故能成其私。”詩曰：“思無邪。\r\n”此之謂也。\r\n    傳曰：魯有父子訟者、康子欲殺。孔子曰：“未可殺也。夫民父子訟\r\n之為不義久矣，是則上失其道，上有道，是人亡矣。”訟者聞之，請無訟\r\n。康子曰：“治民以孝，殺一不義，以J不孝，不亦可乎？”孔子曰：“\r\n否。不教而听其獄，殺不辜也；三軍大敗，不可誅也；獄讞不治，不可刑\r\n也。上陳之教，而先服之，則百姓從風矣；邪行不從，然后俟之以刑，則\r\n民知罪矣。夫一仞之牆，民不能菖，百仞之山，童子登游焉，凌遲故也。\r\n今其仁義之陵遲久矣，能謂民無菖乎？詩曰：‘俾民不迷。’昔之君子道\r\n其百姓不使迷，是以威厲而刑措不用也。故形其仁義，謹其教道，使民目\r\n晰焉而見之，使民耳晰焉而聞之，使民心晰焉而知之，則道不迷，而民志\r\n不惑矣。詩曰：‘示我顯德行。’故道義不易，民不由也；禮樂不明，民\r\n不見也。詩曰：‘周道如砥，其直如矢。’言其易也。‘君子所履，小人\r\n所視。’言其明也。‘涎言顧之，潸焉出涕。’哀其不聞禮教而就刑誅也\r\n。夫散其本教，而施之刑辟，猶決其牢，而發以毒矢也，不亦哀乎！故曰\r\n：未可殺也。昔者、先王使民以禮，譬之如御也，刑者，鞭策也，今猶無\r\n轡銜而鞭策以御也，欲馬之進，則策其后，欲馬之退，則策其前，御者以\r\n勞，而馬亦多傷矣。今猶此也，上憂勞而民多罹刑。詩曰：‘人而無禮，\r\n胡不遄死！’為上無禮，則不免乎患；為下無禮，則不免乎刑；上下無禮\r\n，胡不遄死！”康子避席再拜曰：“仆雖不敏，請承此語矣。”孔子退朝\r\n，門人子路難曰：“父子訟、道邪？”孔子曰：“非也。”子路曰：“然\r\n則夫子胡為君子而免之也？”孔子曰：“不戒責成，害也，慢令致期，暴\r\n也，不教而誅、賊也。君子為政，避此三者。且詩曰：‘載色載笑，匪怒\r\n伊教。’”\r\n    當舜之時，有苗不服，其不服者，衡山在南，岐山在北，左洞庭之波\r\n，右彭澤之水，由此險也。以其不服，禹請伐之，而舜不許，曰：“吾喻\r\n教猶未竭也。”久喻教，而有苗民請服。天下聞之，皆薄禹之義，而美舜\r\n之德。詩曰：“載色載笑，匪怒伊教。”舜之謂也。問曰：“然則禹之德\r\n不及舜乎？”曰：“非然也。禹之所以請伐者，欲彰舜之德也。故善則稱\r\n君，過則稱己，臣下之義也。假使禹為君，舜為臣，亦如此而已矣。夫禹\r\n可謂達乎為人臣之大体也。”\r\n    季孫氏之治魯也，眾殺人，而必當其罪；多罰人，而必當其過。子貢\r\n曰：“暴哉！治乎！”季孫聞之，曰：“吾殺人，必當其罪；罰人，必當\r\n其過。先生以為暴，何也？”子貢曰：“夫奚不若子產之治鄭，一年而負\r\n罰之過省，二年而刑殺之罪亡，三年而庫無拘人。故民歸之，如水就下；\r\n愛之、如孝子敬父母。子產病，將死，國人皆吁嗟，曰：‘誰可使代子產\r\n死者乎？’及其不免死也，士大夫哭之于朝，商賈哭之于市，農夫哭之于\r\n野。哭子產者皆如喪父母。今竊聞夫子疾之時，則國人喜，活則國人皆駭\r\n。以死相賀，以生相恐，非暴而何哉！賜聞之：托法而治，謂之暴；不戒\r\n致期，謂之虐；不教而誅，謂之賊；以身胜人，謂之責。責者失身，賊者\r\n失臣，虐者失政，暴者失民。且賜聞：居上位，行此四者而不亡者，未之\r\n有也。”于是季孫稽首謝曰：“謹聞命矣。”詩曰：“載色載笑，匪怒伊\r\n教。”\r\n    問者曰：“夫智者何以樂于水也？”曰：“夫水者，緣理而行，不遺\r\n小間，似有智者；動而下之，似有禮者；蹈深不疑，似有勇者；障防而清\r\n，似知命者；歷險致遠，卒成不毀，似有德者。天地以成，群物以生，國\r\n家以宁，万事以平，品物以正。此智者所以樂于水也。”詩曰：“思樂泮\r\n水，薄采其茆。魯侯戾止，在泮飲酒。”樂水之謂也。\r\n    問者曰：“夫仁者何以樂于山也？”曰：“夫山者、万民之所瞻仰也\r\n。草木生焉，万物植焉，飛鳥集焉，走獸休焉，四方益取与焉，出云道風\r\n，曊斕醇洹斕匾猿桑補乙宁。此仁者所以樂于山也。”詩曰：“太山岩岩\r\n，魯邦所瞻。”樂山之謂也。\r\n    傳曰：晉文公嘗約亡，反國，三行賞而不及陶叔狐。陶叔狐謂咎犯曰\r\n：“吾從而亡，十有一年，顏色黯黑，手足胼胝。今反國，三行賞，而我\r\n不與焉，君其忘我乎？其有大過乎？子試為我言之。”咎犯言之。文公曰\r\n：“噫！我豈忘是子哉！高明至賢，志行全成，湛我以道，說我以仁，變\r\n化我行，昭明我，使我為成人者，吾以為上賞。恭我以禮，防我以義，藩\r\n援我，使我不為非者，吾以為次。勇猛強武，氣勢自御，難在前則處在，\r\n難在后則處后，免我危難之中，吾以為次。然勞苦之士次之。詩曰：‘率\r\n履不越，遂視既發。’今不內自訟過，不悅百姓，將何錫之哉！”\r\n    夫詐人者曰：“古今异情，其所以治亂异道。”而眾人皆愚而無知、\r\n陋而無度者也，于其所見，猶可欺也，況乎千歲之后乎！彼詐人者、門庭\r\n之間猶挾欺，而況乎千歲之上乎！然則圣人何以不可欺也？曰：圣人以己\r\n度人者也。以心度心，以情度情，以類度類，古今一也。類不悖，雖久同\r\n理，故性緣理而不迷也。夫五帝之前無傳人，非無賢人，久故也；五帝之\r\n中無傳政，非無善改，久故也；虞夏有傳政，不如殷周之察也，非無善政\r\n，久故也。夫傳者久則愈略，近則愈詳，略則舉大，詳則舉細。故愚者聞\r\n其大不知其細，聞其細不知其大，是以久而差。三王五帝，政之至也。詩\r\n曰：“帝命不違，至于湯齊。”言古今一也。\r\n    舜生于諸馮，遷于負夏，卒于鳴條，東夷之人也。文王生于岐周，卒\r\n于畢郢，西夷之人也。地之相去也，千有余里，世之相后也，千有余歲，\r\n然得志行乎中國，若合符節。孔子曰：“先圣后圣，其揆一也。”詩曰：\r\n“帝命不違，至于湯齊。”\r\n    孔子觀于周廟，有欹器焉。孔子問于守廟者曰：“此謂何器也？”對\r\n曰：“此蓋為宥座之器。”孔子曰：“聞宥座器滿則覆，虛則欹，中則正\r\n，有之乎？”對曰：“然。”孔子使子路取水試之，滿則覆，中則正，虛\r\n則欹。孔子喟然而嘆曰：“嗚呼！惡有滿而不覆者哉！”子路曰：“敢問\r\n持滿有道乎？”孔子曰：“持滿之道，抑而損之。”子路曰：“損之有道\r\n乎？”孔子曰：“德行寬裕者、守之以恭；土地廣大者，守之以儉；祿位\r\n尊盛者，守之以卑，人眾兵強者，守之以畏；聰明睿智者、守之以愚；博\r\n聞強記者，守之以淺。夫是之謂抑而損之。”詩曰：“湯降不遲，圣敬日\r\n躋。”\r\n    周公踐天子之位，七年，布衣之士所贄而師者十人，所友見者十二人\r\n，窮巷白屋先見者四十九人，時進善者百人，教士千人，宮朝者万人。成\r\n王封伯禽于魯，周公誡之曰：“往矣！子無以魯國驕士。吾、文王之子，\r\n武王之弟，成王之叔父也，又相天下，吾于天下，亦不輕矣。然一沐三握\r\n發，一飯三吐哺，猶恐失天下之士。吾聞德行寬裕，守之以恭者榮；土地\r\n廣大，守之以儉者安；祿位尊盛，守之以卑者貴；人眾兵強，守之以畏者\r\n胜；聰明睿智，守之以愚者善；博聞強記，守之以淺者智。夫此六者、皆\r\n謙德也。夫貴為天子，富有四海，由此德也；不謙而失天下，亡其身者，\r\n桀紂是也；可不慎歟！故易有一道，大足以守天下，中足以守其國家，近\r\n足以守其身，謙之謂也。夫天道虧盈而益謙，地道變盈而流謙，鬼神害盈\r\n而福謙，人道惡盈而好謙。是以衣成則必缺，宮成則必缺隅，屋成則必加\r\n拙，示不成者、天道然也。易曰：‘謙、亨、君子有終、吉。’詩曰：‘\r\n湯降不遲，圣敬日躋。’誡之哉！其無以魯國驕士也。”傳曰：子路盛服\r\n以見孔子。孔子曰：“由、疏疏者何也？昔者、江于汶，其始出也，不足\r\n以濫觴；及其至乎江之津也，不方舟，不避風，不可渡也，非其眾川之多\r\n歟！今汝衣服其盛，顏色充滿，天下有誰加汝哉！”子路趨出，改服而入\r\n，蓋揖如也。孔子曰：“由志之，吾語女；夫慎于言者不嘩，慎于行者不\r\n伐。色知而有長者、小人也。故君子知之為知之，不知為不知，言之要也\r\n；能之為能之，不能為不能，行之要也。言要則知，行要則仁，既知且仁\r\n，又何加哉！”詩曰：“湯降不遲，圣敬日躋。”\r\n    君子行不貴苟難，說不貴苟察，名不貴苟傳，惟其當之為貴。夫負石\r\n而赴河，行之難為者也，而申徒狄能之，君子不貴者，非禮義之中也。山\r\n淵平，天地比，齊秦襲，入乎耳，出乎口，鉤有須，卵有毛，此說之難持\r\n者也，而鄧s惠施能之，君子不貴者，非禮義之中也。盜跖吟口，名聲若\r\n日月，与舜禹俱傳而不息，君子不貴者，非禮義之中也。故君子行不貴苟\r\n難，說不貴苟察，名不貴苟傳，維其當之為貴。詩曰：“不競不亢，不剛\r\n不柔。”\r\n    伯夷叔齊目不視惡色，耳不听惡聲；非其君不事，非其民不使；橫政\r\n之所出，橫民之所止，弗忍居也；思与鄉人居，若朝衣朝冠坐于涂炭也。\r\n故聞伯夷之風者、貪夫廉，懦夫有立志。至柳下惠則不然，不羞污君，不\r\n辭小官；進不隱賢，必由其道；甋窮而不憫，遺佚而不怨；与鄉人居，愉\r\n愉然不去也，雖袒裼裸裎于我側，彼安能浼我哉！故聞柳下惠之風，鄙夫\r\n寬，薄夫厚。至乎孔子去魯，遲遲乎其行也，可以去而去，可以止而止，\r\n去父母國之道也。伯夷、圣人之清者也，柳下惠、圣人之和者也，孔子、\r\n圣人之中者也。詩曰：“不競不?，不剛不柔。”中庸和通之謂也。\r\n    王者之等賦正事，田野什一，關市譏而不征，山林澤梁，以時入而不\r\n禁。相地而正壤，理道而致貢。万物群來，無有流滯，以相通移。近者不\r\n隱其能，遠者不疾其勞。雖幽間僻陋之國，莫不趨使而安樂之。夫是之謂\r\n王者之等賦正事。詩曰：“敷政优优，百祿是遒。”\r\n    孫卿与臨武君議兵于趙孝成王之前。王曰：“敢問兵之要？”臨武君\r\n曰：“夫之要義，上得天時，下得地利，后之發，先之至，此兵之要也。\r\n”孫卿曰：“不然。夫兵之要，在附親士民而已。六馬不和，造父不能以\r\n致遠；弓矢不調，羿不能以中微；士民不親附，湯武不能以戰胜。由此觀\r\n之，要在于附親士民而已矣。”臨武君曰：“不然。夫兵之用，變故也，\r\n其所貴，謀詐也，善用之者，猶脫兔莫知其出；孫吳用之，無敵于天下。\r\n由此觀之，豈待親士民而后可哉！”孫卿曰：“不然。君之所道者、諸侯\r\n之兵、謀臣之事也；臣之所道者、仁人之兵，圣王之事也。彼可詐者，必\r\n怠慢者也，君臣上下之際，突然有离德者也。夫以跖而詐桀，猶有工拙焉\r\n。以桀詐堯，如以指撓沸，以卵投石，抱羽毛而赴烈火，入則饕玻太怚i\r\n詐也！且夫暴國將孰焉與至哉？彼其与至者，必欺其民，民之親我也，芬\r\n若椒蘭，歡如父子，彼顧其上，如毒蜂蠆之人哉，雖桀跖豈肯為其所至惡\r\n，賊其所至愛哉！是猶使人之子孫，自賊其父母也，彼則先覺其失，何可\r\n詐哉！且仁人之兵，聚則成卒，散則成列，延居則若莫邪之長刃，嬰之者\r\n斷，銳居則若莫邪之利鋒，當之者潰，圓居則若丘山之不可移也，方居則\r\n若盤石之不可拔也，触之，摧角折節而退爾，夫何可詐也。詩曰：‘武王\r\n載旆，有虔秉鉞；如火烈烈，則莫我敢曷。’此謂湯武之兵也。”孝成王\r\n避席仰首曰：“寡人雖不敏，請依先生之兵也。”\r\n    受命之士，正衣冠而立，儼然，人望而信之；其次、聞其言而信之；\r\n其次、見其行而信之；既見其行，而眾皆不信，斯下矣。詩曰：“慎与言\r\n矣，謂爾不信。”\r\n    昔者、不出戶而知天下，不窺牖而見天道，非目能視乎千里之前，非\r\n耳能聞乎千里之外，以己之情量之也。己惡飢寒焉，則知天下之欲衣食也\r\n；己惡勞苦焉，則知天下之欲安佚也；己惡衰乏焉，則知天下之欲富足也\r\n。知此三者、圣王之所以不降席而匡天下。故君子之道，忠恕而已矣。夫\r\n處飢渴，苦血气，困寒暑，動肌膚，此四者，民之大害也，害不除，未可\r\n教御也。四体不掩，則鮮仁人；五藏空虛，則無立士。故先王之法，天子\r\n親耕，后妃親蚕，先天下憂衣与食也。詩曰：“父母何嘗？心之憂矣，之\r\n子無裳。”\r\n\r\n                                 卷四\r\n    紂作炮烙之刑。王子比干曰：“主暴不諫，非忠也；畏死不言，非勇\r\n也。見過即諫，不用即死，忠之至也。”遂諫，三日不去朝，紂囚殺之。\r\n詩曰：“昊天大憮，予慎無辜！”\r\n    桀為酒池，可以運舟：糟丘，足以望十里；而牛飲者三千人。關龍逢\r\n進諫曰：“古之人君，身行禮義，愛民節財，故國安而身壽。今君用財若\r\n無窮，殺人若恐弗胜，君若弗革，天殃必降，而誅必至矣。君其革之！”\r\n立而不去朝。桀囚而殺之。君子聞之曰：“天之命矣！”詩曰：“昊天太\r\n憮，予慎無辜！”\r\n    有大忠者，有次忠者，有下忠者，有國賊者。以道覆君而化之，是謂\r\n大忠也；以德調君而輔之，是謂次忠也；以諫非君而怨之，是謂下忠也；\r\n不恤乎公道之達義，偷合苟同，以持祿養者，是謂國賊也。若周公之于成\r\n王，可謂大忠也；管仲之于桓公，可謂次忠也；子胥之于夫差，可謂下忠\r\n也；曹触龍之于紂，可謂國賊也。皆人臣之所為也，吉凶賢不肖之效也。\r\n詩曰：“匪其止共，惟王之邛。”\r\n    哀公問取人。孔子曰：“無取健，無取佞，無取口讒。健、驕也，佞\r\n、諂也，讒、誕也。故弓調然后求勁焉，馬服然后求良焉，士信愨然后求\r\n知焉，士不信焉，又多知，譬之豺狼，其難以身近也。周書曰：‘為虎傅\r\n翼也。’不亦殆乎！”詩曰：‘匪其止共，惟王之邛。’言其不恭其職事\r\n，而病其主也。\r\n    齊桓公獨以管仲謀伐莒，而國人知之。桓公謂管仲曰：“寡人獨為仲\r\n父言，而國人知之，何也？”管仲曰：“意若國中有圣人乎！今東郭牙安\r\n在？”桓公顧曰：“在此。”管仲曰：“子有言乎？”東郭牙曰：“然。\r\n”管仲曰：“子何以知之？”曰：“臣聞君子有三色，是以知之。”管仲\r\n曰：“何謂三色？”曰：“歡忻愛說，鐘鼓之色也；愁悴哀憂，衰之色也\r\n；猛厲充實，兵革之色也。是以知之。”管仲曰：“何以知其莒也？”對\r\n曰：“君東南面而指，口張而不掩，舌舉而不下，是以知其莒也。”桓公\r\n曰：“善。詩曰：‘他人有心，予忖度之。’”東郭先生曰：“目者、心\r\n之符也，言者、行之指也。夫知者之于人也，未嘗求知而后能知也，觀容\r\n貌，察氣志，定取舍，而人情畢矣。”詩曰：“他人有心，予忖度之。”\r\n    今有堅甲利兵，不足以施敵破虜；弓良矢調，不足射遠中微，與無兵\r\n等爾。有民不足強用嚴敵，与無民等爾。故盤石千里，不為有地；愚民百\r\n万，不為有民。詩曰：“維南有箕，不可以簸揚；維北有斗，不可以挹酒\r\n漿。”\r\n    傳曰：舜彈五弦之琴，以歌南風，而天下治。周平公酒不离于前，鐘\r\n石不解于懸，而宇內亦治。匹夫百畝一室，不遑啟處，無所移之也。夫以\r\n一人而兼听天下，其日有余而下治，是使人為之也。夫擅使人之權，而不\r\n能制眾于下，則在位者，非其人也。詩曰：“維南有箕，不可以簸揚；維\r\n北有斗，不可以挹酒漿。”言有位無其事也。\r\n    齊桓公伐山戎，其道過燕，燕君送之出境。桓公問管仲曰：“諸侯相\r\n送，固出境乎？”管仲曰：“非天子不出境。”桓公曰：“然畏而失禮也\r\n。寡人不可使燕失禮。”乃割燕君所至之地以与之。諸侯聞之，皆朝于齊\r\n。詩曰：“靜恭爾位，好是正直。神之听之，介爾景福。”\r\n    韶用干戚，非至樂也；舜兼二女，非達禮也；封黃帝之子十九人，非\r\n法義也；往田號泣，未盡命也。以人觀之則是也，以法量之則未也。禮曰\r\n：“禮儀三百，威儀三千。”詩曰：“靜恭爾位，正直是与，神之听之，\r\n式谷以女。”\r\n    禮者、治辯之极也，強國之本也，威行之道也，功名之統也，王公由\r\n之，所以一天下也，不由之，所以隕社稷也。是故堅甲利兵，不足以為武\r\n；高城深池，不足以為固；嚴令繁刑，不足以為威；由其道則行，不由其\r\n道則廢。昔楚人蛟革犀兕以為甲，堅如金石，宛如鉅蛇，慘若蜂蠆，輕利\r\n剛疾，卒如飄風，然兵殆于垂沙，唐子死，庄軨走，楚分為三四者，此豈\r\n無堅甲利兵也哉！所以統之非其道故也。汝淮以為險，江漢以為池，緣之\r\n以方城，限之以鄧林，然秦師至于鄢郢舉，若振槁然，是豈無固塞限險也\r\n哉！其所以統之者、非其道故也。紂殺比干，而囚箕子，為炮烙之刑，殺\r\n戮無時，群下愁怨，皆莫冀其命，然周師至，令不行乎左右，而豈其無嚴\r\n令繁刑也哉！其所以統之者、非其道故也。若夫明道而均分之，誠愛而時\r\n使之，則下之應上，如影響矣；有不由命，然后俟之以刑，刑一人而天下\r\n服，下不非其上，知罪在己也。是以刑罰競消，而威行如流者、無他，由\r\n是道故也。詩曰：“自東自西，自南自北，無思不服。”如是則近者歌謳\r\n之，遠者赴趨之，幽閑僻陋之國，莫不趨使而安樂之，若赤子之歸慈母者\r\n、何也？仁刑義立，教誠愛深，禮樂交通故也。詩曰：“禮儀卒度，笑語\r\n卒獲。”\r\n    君人者、以禮分施，均遍而不偏，臣以禮事君，忠順而不解，父寬惠\r\n而有禮，子敬愛而致恭，兄慈愛而見友，弟敬　而不慢，夫照臨而有別，\r\n妻柔順而听從，若夫行之而不中道，即恐懼而自竦。此全道也，偏立則亂\r\n，具立則治。請問兼能之奈何？曰審禮。昔者、先王審禮以惠天下，故德\r\n及天地。動無不當。夫君子恭而不難，敬而不鞏，貧窮而不約，富貴而不\r\n驕，應變而不窮，審之禮也。故君子于禮也，敬而安之；其于事也，經而\r\n不失；其于人也，寬裕寡怨而弗阿；其于儀也，修飾而不危；其應變也，\r\n齊給便捷而不累；其于百官伎藝之人也，不与爭能而致用其功；其于天地\r\n万物也，不拂其所而謹裁其盛；其待上也，忠順而不解；其使下也，均遍\r\n而不偏；其于交游也，緣類而有義；其于鄉曲也，容而不亂。是故窮則有\r\n名，通則有功，仁義兼覆天下而不窮，明通天地、理万變而不疑，血气平\r\n和，志意廣大，行義塞天地，仁知之极也，夫是謂先王審之禮也。若是、\r\n則老者安之，少者怀之，朋友信之，如赤子之歸慈母也。曰：仁刑義立，\r\n教誠愛深，禮樂交通故也。詩曰：“禮儀卒度，笑語卒獲。”\r\n    晏子聘魯，上堂則趨，授玉則跪。子貢怪之，問孔子曰：“晏子知禮\r\n乎？今者晏子來聘魯，上堂則趨，授玉則跪，何也？”孔子曰：“其有方\r\n矣。待其見我，我將問焉。”俄而晏子至，孔子問之。晏子對曰：“夫上\r\n堂之禮，君行一，臣行二。今君行疾，臣敢不趨乎！今君之授幣也卑，臣\r\n敢不跪乎！”孔子曰：“善。禮中又有禮。賜、寡使也，何足以識禮也！\r\n”詩曰：“禮儀卒度，笑語卒獲。”晏子之謂也。\r\n    古者八家而井田。方里為一井，廣三百步，長三百步，為一里，其田\r\n九百畝。廣一步、長百步，為一畝；廣百步，長百步，為百畝。八家為鄰\r\n，家得百畝，余夫各得二十五畝，家為公田十畝，余二十畝共為廬舍，各\r\n得二畝半。八家相保，出入更守，疾病相憂，患難相救，有無相貸，飲食\r\n相召，嫁娶相謀，漁獵分得，仁恩施行，是以其民和親而相好。詩曰：“\r\n中田有廬，疆場有瓜。”今或不然，令民相伍，有罪相伺，有刑相舉，使\r\n构造怨仇，而民相殘，傷和睦之心，賊仁恩，害士化，所和者寡，欲敗者\r\n多，于仁道泯焉。詩曰：“其何能淑，載胥及溺。”\r\n    天子不言多少，諸侯不言利害，大夫不言得喪，士不言通財貨，不賈\r\n于道。故駟馬之家，不持雞豚之息，伐冰之家，不圖牛馬之入，千乘之君\r\n，不通貨財，冢卿不修幣施，大夫不為場圃，委積之臣，不貪市井之利。\r\n是以貧窮有所歡，而孤寡有所措手足也。詩曰：“彼有遺秉，此有滯穗，\r\n伊寡婦之利。”\r\n    人主欲得善射及遠中微，則懸貴爵重賞以招致之，內不阿子弟，外不\r\n隱遠人，能中是者取之，是豈不謂之大道也哉！雖圣人弗能易也。今欲治\r\n國馭民，調一上下，將內以固城，外以拒難，治則制人，人弗能制，亂則\r\n危削滅亡可立待也。然而求卿相輔佐，獨不如是之公，惟便僻比己之是用\r\n，豈不謂過乎！故有社稷，莫不欲安，俄則危矣，莫不欲存，俄則亡矣。\r\n古之國千余，今無數十，其故何也？莫不失于是也。故明主有私人以百金\r\n名珠玉，而無私以官職事業者，何也？曰：本不利所私也。彼不能而主使\r\n之，是主也；臣不能而為之，是詐臣也。主于上，臣詐于下，滅亡無日矣\r\n，俱害之道也。故惟明主能愛其所愛，主則必危其所愛。夫文王非無便之\r\n辟親己者，超然乃舉太公于舟人而用之，豈私之哉！以為親邪？則异族之\r\n人也；以為故耶？則未嘗相識也；以為姣好耶？則太公年七十二，焉然而\r\n齒墮矣！然而用之者，文王欲立貴道，欲白貴名，兼制天下，以惠中國，\r\n而不可以獨，故舉是人而用之，貴道果立，貴名果白，兼制天下，立國七\r\n十一，姬姓獨居五十二，周之子孫苟不狂惑，莫不為天下顯諸侯，夫是之\r\n謂能愛其所愛矣。故惟明主能愛其所愛，其主必危其所愛，此之謂也。大\r\n雅曰：“貽厥孫謀，以燕翼子。”小雅曰：“死喪無日，無幾相見。”危\r\n其所愛之謂也。\r\n    問者不告，告者勿問，有諍气者勿与論。必由其道至然后接之，非其\r\n道則避之。故禮恭然后可與言道之方，辭順然后可与言道之理，色從然后\r\n可與言道之极。故未可与言而言，謂之瞽，可與言而不与言，謂之隱，君\r\n子不瞽，言謹其序。詩曰：“彼交匪紓，天子所予。”言必交吾志然后予\r\n。\r\n    子為親隱，義不得正；君誅不義，仁不得受。雖違仁害義，法在其中\r\n矣。詩曰：“优哉游哉！亦是戾矣。”\r\n    齊桓公問于管仲曰：“王者何貴？”曰：“貴天。”桓公仰而視天。\r\n管仲曰：“所謂天，非蒼莽之天也。王者以百姓為天，百姓与之則安，輔\r\n之則強，非之則危，倍之則亡。詩曰：‘民之無良，相怨一方。’民皆居\r\n一方而怨其上，不亡者、未之有也。”\r\n    善御者不忘其馬，善射者不忘其弓，善為上者不忘其下。誠愛而利之\r\n，四海之內，闔若一家；不愛而利，子或殺父，而況天下乎！詩曰：“民\r\n之無良，相怨一方。”\r\n    出則為宗族患，入則為鄉里憂。詩曰：“如蠻如髦，我是用憂。”小\r\n人之行也。\r\n    有君不能事，有臣欲其忠；有父不能事，有子欲其孝；有兄不能敬，\r\n有弟欲其從令。詩曰：“受爵不讓，至于己斯亡。”言能知于人，而不能\r\n自知也。\r\n    夫當世之愚，飾邪說，文奸言，以亂天下，欺惑眾愚，使混然不知是\r\n非治亂之所存者、則是范睢、魏牟、田文、庄周、慎到、田駢、墨翟、宋\r\n綦、鄧s、惠施之徒也。此十子者、皆順非而澤，聞見雜博，然而不師上\r\n古，不法先王，按往舊造說，務自為工，道無所遇，而人相從，故曰：十\r\n子者之工說，說皆不足合大道，美風俗，治綱紀，然其持之各有故，言之\r\n皆有理，足以欺惑眾愚，交亂朴鄙，則是十子之罪也。若夫總方略，一統\r\n類，齊言行，群天下之英杰，告之以大道，教之以至順，蕝要之間，衽席\r\n之上，簡然圣王之文具，沛然平世之俗趨，工說者不能入也，十子者不能\r\n親也，無置錐之地，而王公不能与爭名，則是圣人之未得志者也，仲尼是\r\n也，一天下，財万物，長養人民，兼利天下，通達之屬，莫不從服，工說\r\n者立息，十子者遷化，則圣人之得穿蚽乘從硎且病嗜私焙撾裨眨可戲從碇\r\n粗疲蚕則仲尼之義，以務息十子之說，如是者、人之事畢矣，天下之害除\r\n矣，圣人之跡著矣。詩曰：“雨雪，見曰消。”\r\n    君子大心則敬天而道，小心則畏義而節；知則明達而類，愚則端愨而\r\n法；喜則和而治，憂則靜而違；達則宁而容，窮則納而詳。小人大心則慢\r\n而暴，小心則淫而傾；知則攫盜而徼，愚則毒賊而亂；喜則輕易而快，憂\r\n則挫而懾；達則驕而偏，窮則棄而累；其肢体之序，与禽獸同節，言語之\r\n暴，与蠻夷不殊，出則為宗族患，入則為鄉里憂。詩曰：“如蠻如髦。我\r\n則用憂。”\r\n    傳曰：愛由情出，謂之仁，節愛理宜，謂之義，致愛恭謹，謂之禮，\r\n文禮謂之容，禮容之美，自足以為治。故其言可以為民道，民從是言也；\r\n行可以為民法，民從是行也；書之于策，傳之于志，万世子子孫孫道而不\r\n舍。由之則治，失之則亂，由之則生，失之則死。今夫肢体之序，与禽獸\r\n同節，言語之暴，与蠻夷不殊，混然無道，此明王圣主之所罪。詩曰：“\r\n如蠻如髦，我是用憂。”\r\n    客有說春申君者曰：“湯以七十里，文王百里，皆兼天下，一海內。\r\n今夫孫子者，天下之賢人也，君借之百里之勢，臣竊以為不便于君。若何\r\n？”春申君曰：“善。”于是使人謝孫子，去而之趙，趙以為上卿。客又\r\n說春申君曰：“昔伊尹去夏之殷，殷王而夏亡；管仲去魯而入齊，魯弱而\r\n齊強。由是觀之，夫賢者之所在，其君未嘗不善，其國未嘗不安也。今孫\r\n子、天下之賢人，何謂辭而去？”春申君又云：“善。”于是使請孫子。\r\n孫子因偽喜謝之：“鄙語曰：‘癘怜王。’此不恭之語也，雖不可不審也\r\n，非比為劫殺死亡之主者也，夫人主年少而放，無術法以知奸，即大臣以\r\n專斷圖私，以禁誅于己也，故舍賢長而立幼弱，廢正直而用不善。故春秋\r\n之志曰：楚王之子圍聘于鄭，未出境，聞王疾，返問疾，遂以冠纓絞王而\r\n殺之，因自立。齊崔杼之妻美，庄公通之，〔崔杼帥其党而攻庄公，庄公\r\n請与分國，〕崔杼不許，欲自刃于廟，〔崔杼又不許，〕庄公走出，菖于\r\n外牆，射中其股，遂殺而立其弟景公。近世所見，李兌用趙，餓主父于沙\r\n丘，百日而殺之。淖齒用齊，擢閔王之筋，而懸之于廟，宿昔而殺之。夫\r\n癘雖姜~痂疵，上比遠世，未至絞頸射股也，下比近世，未至擢筋餓死也\r\n。夫劫殺死亡之主，心之憂勞，形之苦痛，必甚于癘矣。由此觀之，癘雖\r\n怜王，可也。”因為賦曰：“旋玉瑤珠不知佩，雜布与錦不知异，閭佣寄\r\n爸疵劍叉頗噶甘侵聰病悅為明，以聾為聰，以是為非，以吉為凶。嗚呼！\r\n上天！曷維其同！”詩曰：“上帝甚蹈，無自瘵焉。”\r\n    南苗异獸之，猶犬羊也，与之于人，猶死之藥也，安舊侈質，習貫易\r\n性而然也。夫狂者自，忘其非芻豢也，飯土，忘其非粱飯也，然則楚之狂\r\n者楚言，齊之狂者齊言，習使然也。夫習之于人，而著，深而固，是暢于\r\n筋骨，貞于膠漆，是以君子務為學也。詩曰：“既見君子，德音孔膠。”\r\n    孟子曰：“仁、人心也，義、人路也。舍其路弗由，放其心而弗求。\r\n人有雞犬放，則知求之，有放心，而不知求，其于心為不若雞犬哉！不知\r\n類之甚矣，悲矣！終亦必亡而已矣。故學問之道無他焉，求其放心而已。\r\n”詩曰：“中心藏之，何日忘之？”\r\n    道雖近，不行不至；事雖小，不為不成；每自多者，出人不遠矣。夫\r\n巧弓在此手也，傳角被筋，膠漆之和，即可以為万乘之寶也。及其彼手，\r\n而賈不數銖。人同材鈞，而貴賤相万者、盡心致志也。詩曰：“中心藏之\r\n，何日忘之？”\r\n傳曰：誠惡惡，知刑之本，誠善善，知敬之本。惟誠感神，達乎民心，知\r\n刑敬之本，則不怒而威，不言而信，誠、德之主也。詩曰：“鼓鐘于宮，\r\n聲聞于外。”\r\n    孔子見客，客去。顏淵曰：“客、仁也。”孔子曰：“恨兮其心，顙\r\n兮其口，仁則吾不知也，言之所聚也。”顏淵蹴然變色。曰：“良玉度尺\r\n，雖有十仞之土，不能掩其光；良珠度寸，雖有百仞之水，不能掩其瑩。\r\n夫形、体也，色、心也，閔閔乎其薄也。苟有溫良在中，則眉睫著之矣；\r\n疵瑕在中，則眉睫不能匿之。詩曰：“鼓鐘于宮，聲聞于外。”\r\n    偽詐不可長，空虛不可守，朽木不可雕，情亡不可久。詩曰：“鐘鼓\r\n于宮，聲聞于外。”言有中者必能見外也。\r\n    所謂庸人者，口不能道乎善言，心不能知先王之法，動作而不知所務\r\n，止立而不知所定，日選于物，而不知所貴，不知選賢人善士而托其身焉\r\n，從物而流，不知所歸，五藏無政，心從而坏遂不反，是以動而形危，靜\r\n則名辱。詩曰：“之子無良，二三其德。”\r\n    客有見周公者，應之于門曰：“何以道旦也？”客曰：“在外即言外\r\n，在內即言內，入乎？將毋？”周公曰：“請入。”客曰：“立即言義，\r\n坐即言仁，坐乎？將毋？”周公曰：“請坐。”客曰：“疾言則翕翕，徐\r\n言則不聞，言乎？將毋？”周公唯唯，旦也菖。明日興師而誅管蔡。故客\r\n善以不言之說，周公善听不言之說，若周公可謂能听微言矣。故君子之告\r\n人也微，其救人之急也婉。詩曰：“豈敢憚行？畏不能趨。”\r\n\r\n\r\n\r\n\r\n\r\nVolume 5-6\r\n\r\n\r\n                                 卷五\r\n    子夏問曰：“關睢何以為國風始也？”孔子曰：“關睢至矣乎！夫關\r\n睢之人，仰則天，俯則地，幽幽冥冥，德之所藏，紛紛沸沸，道之所行，\r\n如神龍變化，斐斐文章。大哉！關睢之道也，万物之所系，群生之所懸命\r\n也，河洛出圖書，麟鳳翔乎郊，不由關睢之道，則關睢之事將奚由至矣哉\r\n！夫六經之策，皆歸論汲汲，蓋取之乎關睢，關睢之事大矣哉！馮馮翊翊\r\n，自東自西，自南自北，無思不服。子其勉強之，思服之，天地之間，生\r\n民之屬，王道之原，不外此矣。”子夏喟然嘆曰：“大哉！關睢乃天地之\r\n基也。”詩曰：“鐘鼓樂之。”\r\n    孔子抱圣人之心，彷徨乎道德之城，逍遙乎無形之鄉。倚天理，觀人\r\n情，明終始，知得失，故興仁義，厭勢利，以持養之。于是周室微，王道\r\n絕，諸侯力政，強劫弱，眾暴寡，百姓靡安，莫之紀綱，禮儀廢坏，人倫\r\n不理，于是孔子自東自西，自南自北，匍匐救之。\r\n    王者之政，賢能不待次而舉，不肖不待須臾而廢，元惡不待教而誅，\r\n中庸不待政而化。分未定也，則有昭穆。雖公卿大夫之子孫也，行絕禮儀\r\n，則歸之庶人。遂傾覆之民，牧而試之。雖庶民之子孫也，積學而正身，\r\n行能禮儀，則歸之士大夫。敬而待之，安則蓄，不安則棄。反側之民，上\r\n收而事之，官而衣食之，王覆無遺，材行反時者，死之無赦，謂之天誅。\r\n是王者之政也。詩曰：“人而無儀，不死何為！”\r\n    君者、民之源也，源清則流清，源濁則流濁。故有社稷者、不能愛其\r\n民，而求民親己愛己，不可得也。民不親不愛，而求為己用，為己死，不\r\n可得也。民弗為用，弗為死，而求兵之勁，城之固，不可得也。兵不勁，\r\n城不固，而欲不危削滅亡，不可得也。夫危削滅亡之情，皆積于此，而求\r\n安樂是聞，不亦難乎！是枉生者也。悲夫！枉生者不待時而滅亡矣。故人\r\n主欲強固安樂，莫若反己；欲附下一民，則莫若及之政；欲修政美俗，則\r\n莫若求其人。彼其人者，生今之世，而志乎古之世，以天下之王公莫之好\r\n也，而是子獨好之；以民莫之為也，而是子獨為之也。抑為之者窮，而是\r\n子猶為之，而無是須臾怠焉差焉。獨明夫先王所以遇之者，所以失之者，\r\n知國之安危臧否，若別白黑，則是其人也。人主欲強固安樂，則莫若与其\r\n人為之，巨用之，則天下為一，諸侯為臣；小用之，則威行鄰國，莫之能\r\n御。若殷之用伊尹，周之遇太公，可謂巨用之矣；齊之用管仲，楚之用孫\r\n叔敖，可為小用之矣。巨用之者如彼，小用之者如此也。故曰：“粹而王\r\n，駁而霸，無一而亡。”詩曰：“四國無政，不用其良。”不用其良臣而\r\n不亡者，未之有也。\r\n    造父、天下之善御者矣，無車馬，則無所見其能。羿、天下之善射者\r\n矣，無弓矢，則無所見其巧。彼大儒者、調一天下者也，無百里之地，則\r\n無所見其功。夫車固馬選，而不能致千里者、則非造父也。弓調矢直，而\r\n不能射遠中微，則非羿也。用百里之地，而不能調一天下，制四夷者，則\r\n非大儒也。彼大儒者、雖隱居窮巷陋室，無置錐之地，而王公不能与爭名\r\n矣；用百里之地，則千里國不与之爭胜矣；棰笞暴國，一齊天下，莫之能\r\n傾，是大儒之勛。其言有類，其行有禮，其舉事無悔，其持檢應變曲當，\r\n與時遷徙，与世偃仰，千舉万變，其道一也，是大儒之稽也。故有俗人者\r\n、有俗儒者、有雅儒者、有大儒者。耳不聞學，行無正義，迷迷然以富利\r\n為隆，是俗人也。逢衣博帶，略法先王，而足亂世，術謬學雜，其衣冠言\r\n行，為已同于世俗，而不知其惡也，言談議說，已無异于老墨，而不知分\r\n，是俗儒者也。法先王，一制度，言行有大法，而明不能濟法教之所不及\r\n、聞見之所未至，知之為知之，不知為不知，內不自誣，外不誣人，以是\r\n尊賢敬法，而不敢怠傲焉，是雅儒者也。法先王，依禮義，以淺持博，以\r\n一行万；苟有仁義之類，雖鳥獸若別黑白；奇物變，所未嘗聞見，卒然起\r\n一方，則舉統類以應之，無所疑；援法而度之，奄然如合符節，是大儒者\r\n也。故人主用俗人，則万乘之國亡；用俗儒，則萬乘之國存；用雅儒，則\r\n千里之國安；用大儒，則百里之地久，而三年，天下諸侯為臣；用萬乘之\r\n國，則舉錯定于一朝之間。詩曰：“周雖舊邦，其命維新。”文王亦可謂\r\n大儒已矣。\r\n    楚成王讀書于殿上，而倫扁在下，作而問曰：“不審主君所讀何書也\r\n？”成王曰：“先圣之書。”倫扁曰：“此真先圣王之糟粕耳！非美者也\r\n。”成王曰：“子何以言之？”倫扁曰：“以臣輪言之。夫以規為圓，矩\r\n為方，此其可付乎子孫者也。若夫合三木而為一，應乎心，動乎体，其不\r\n可得而傳者也。則凡所傳，真糟粕耳。故唐虞之法，可得而考也，其喻人\r\n心，不可及矣。”詩曰：“上天之載，無聲無臭。”其孰能及之！\r\n    孔子學鼓琴于師襄子而不進。師襄子曰：“夫子可以進矣！”孔子曰\r\n：“丘已得其曲矣，未得其數也。”有間，曰：“天子可以進矣！”曰：\r\n“丘已得其數矣，未得其意也。”有間，复曰：“夫子可以進矣！”曰：\r\n“丘已得其人矣，未得其類也。”有間，曰：“邈然遠望，洋洋乎！翼翼\r\n乎！必作此樂也，默然思，戚然而悵，以王天下，以朝諸侯者，其惟文王\r\n乎？”師襄子避席再拜曰：“善！師以為文王之操也。”孔子持文王之聲\r\n，知文王之為人。師襄子曰：“敢問何以知其文王之操也？”孔子曰：“\r\n然。夫仁者好偉，和者好粉，智者好彈，有殷匆庹吆美觥鶚且災拔耐踔床\r\n僖病！\r\n    傳曰：聞其末而達其本者、圣也。紂之為主，勞民力，冤酷之令加于\r\n百姓，凄之惡施于大臣，群下不信，百姓疾怨，故天下叛，而愿為文王臣\r\n，紂自取之也。夫貴為天子，富有天下，及周師至，而令不行乎左右，悲\r\n夫！當是之時，索為匹夫，不可得也。詩曰：“天位殷适，使不俠四方。\r\n”\r\n    夫五色雖明，有時而渝；丰交之木，有時而落；物有成衰，不得自若\r\n。故三王之道，周而复始，窮則反本，非務變而已，將以止惡扶微，絀繆\r\n淪非，調和陰陽，順万物之宜也。詩曰：“勉勉我王，綱紀四方。”\r\n    禮者、則天地之体，因人情而為之節文者也。無禮，何以正身？無師\r\n、安知禮之是也。禮然而然，是情安于禮也；師云而云，是知若師也。情\r\n安禮，知若師，則是君子之道。言中倫，行中理，天下順矣。詩曰：“不\r\n識不知，順帝之則。”\r\n    上不知順孝，則民不知反本。君不知敬長，則民不知貴親。診祭不敬\r\n，山川失時，則民無畏矣。不教而誅，則民不識勸也。故君子修身及孝，\r\n則民不倍矣。敬孝達乎下，則民知慈愛矣。好惡喻乎百姓，則下應其上，\r\n如影響矣。是則兼制天下，定海內，臣万姓之要法也，明王圣主之所不能\r\n須臾而舍也。詩曰：“成王之孚，下土之式，永言孝思，孝思惟則。”\r\n    成王之時，有三苗貫桑而生，同為一秀，大機滿車，長几充箱。成王\r\n問周公曰：“此何物也？”周公曰：“三苗同一秀，意者、天下殆同一也\r\n。”比几三年，累有越嘗氏重九譯而至，獻白雉于周公：“道路悠遠，山\r\n川幽深，恐使人之未達也，故重譯而來。”周公曰：“吾何以見賜也？”\r\n譯曰：“吾受命國之黃發曰：‘久矣！天之不迅風疾雨也，海不波溢也，\r\n三年于茲矣！意者、中國殆有圣人，盍往朝之！’于是來也。”周公乃敬\r\n求其所以來。詩曰：“于万斯年，不遐有佐”。\r\n    登高臨深，遠見之樂，台榭不如丘山所見高也；平原廣望，博觀之樂\r\n，沼池不如川澤所見博也。勞心苦思，從欲极好，靡財傷情，毀名損壽，\r\n悲夫傷哉！窮君之反于是道，而愁百姓。詩曰：“上帝板板，下民卒癉。\r\n”\r\n    儒者、儒也，儒之為言無也，不易之術也，千舉万變，其道不窮，六\r\n經是也。若夫君臣之義，父子之親，夫婦之別，朋友之序，此儒者所謹守\r\n、日切磋而不舍也。雖居窮巷陋室之下，而內不足以充虛，外不足以蓋形\r\n，無置錐之地，明察足以持天下，大舉在人上，則王公之材也，小用使在\r\n位，則社稷之臣也，雖岩居穴處，而王侯不能与爭名，何也？仁義之化存\r\n爾。如使王者听其言，信其行，則唐虞之法可得而觀，頌聲可得而听。詩\r\n曰：“先民有言，詢于芻蕘。”取謀之博也。\r\n    傳曰：天子居廣廈之下，帷帳之內，旃茵之上，被　舄，視不出閫，\r\n莽然而知天下者，以其賢左右也。故獨視不若与眾視之明也，獨听不若与\r\n眾听之聰也，獨慮不若与眾慮之工也。故明主使賢臣輻湊并進，所以通中\r\n正而致隱居之士。詩曰：“先民有言，詢于芻蕘。”此之謂也。\r\n    天設其高，而日月成明；地設其厚，而山陵成名；上設其道，而百事\r\n得序。自周衰坏以來，王道廢而不起，禮義絕而不繼。秦之時，非禮義，\r\n棄詩書，略古昔，大滅圣道，專為苟妄，以貪利為俗，以較獵為化，而天\r\n下大亂，于是兵作而火起，暴露居外，而民以侵漁遏奪相攘為服習，离圣\r\n王光烈之日久遠，未嘗見仁義之道，被禮義之風，是以縹蘩瘢捕嗑益凌遲\r\n，以威武相攝，妄為佞人，不避禍患，此其所以難治也。人有六情：目欲\r\n視好色，耳欲听宮商，鼻欲嗅芬香，口欲嗜甘旨，其身体四肢欲安而不作\r\n，衣欲被文繡而輕暖，此六者、民之六情也，失之則亂，從之則穆。故圣\r\n王之教其民也，必因其情，而節之以禮，必從其欲，而制之以義，義簡而\r\n備，禮易而法，去情不遠，故民之從命也速。孔子知道之易行，曰：“詩\r\n云：‘牖民孔易。’非虛辭也。”\r\n    之性為絲，弗得女工燔以沸湯，抽其統理，不成為絲。卵之性為雛，\r\n不得良雞覆伏孚育，積日累久，則不成為雛。夫人性善，非得明王圣主扶\r\n攜，內之以道，則不成為君子。詩曰：“天生蒸民，其命匪諶。靡不有初\r\n，鮮克有終。”言惟明王圣然后使之然也。\r\n    智如泉源，行可以為表儀者、人師也。智可以砥，行可以為輔弼者、\r\n人友也。据法守職，而不敢為非者、人吏也。當前決意，一呼再喏者、人\r\n隸也。故上主以師為佐，中主以友為佐，下主以吏為佐，危亡之主以隸為\r\n佐。語曰：“淵廣者、其魚大，主明者，其臣慧，相觀而志合，必由其中\r\n。”故同明相見，同音相聞，同志相從，非賢者莫能用賢。故輔弼左右所\r\n任使者、有存亡之机，得失之要也，可無慎乎！詩曰：“不明爾德，時無\r\n背無側；爾德不明，以無陪無卿。”\r\n    昔者，禹以夏王，桀以夏亡；湯以殷王，紂以殷亡。故無常安之國，\r\n宜治之民，得賢則昌，不肖則亡，自古及今，未有不然者也。夫明鏡者、\r\n所以照形也；往古者、所以知今也。夫知惡往古之所以危亡，而不襲蹈其\r\n所以安存者、則無以异乎卻行而求逮于前人。鄙語曰：“不知為吏，視已\r\n成事。”或曰：“前車覆，后車不誡，是以后車覆也。”故夏之所以亡者\r\n、而殷為之，殷之所以亡者、而周為之。故殷可以鑒于夏，而周可以鑒于\r\n殷。詩曰：“殷鑒不遠，在夏后之世。”\r\n    傳曰：驕溢之君寡忠，口惠之人鮮信。故盈把之木無合拱之枝，榮澤\r\n之水無吞舟之魚，根淺則枝葉短，本絕則枝葉枯。詩曰：“枝葉未有害，\r\n本實先撥。”禍福自己出也。\r\n    水淵深廣，則龍魚生之；山林茂盛，則禽獸歸之；禮義修明，則君子\r\n怀之。故禮及身而行修，禮及國而政明。能以禮扶身，則貴名自揚，天下\r\n順焉，令行禁止，而王者之事畢矣。詩曰：“有覺德行，四國順之。”夫\r\n此之謂也。\r\n    孔子曰：“夫談說之術：齊庄以立之，端誠以處之，堅強以待之，辟\r\n稱以喻之，分以明之，歡忻芬芳以送之，寶之珍之，貴之神之，如是、則\r\n說痤L不行矣，夫是之謂能貴其所貴。若夫無類之說，不形之行，不贊之\r\n辭，君子慎之。”詩曰：“無易由言，無曰苟矣。”\r\n    夫百姓內不乏食，外不患寒，則可教御以禮義矣。詩曰：“蒸畀祖妣\r\n，以洽百禮。”百禮洽則百意逐，百意逐則陰陽調，陰陽調則寒暑均，寒\r\n暑均則三光清，三光清則風雨時，風雨時則群生宁，如是、則天道得矣。\r\n是以不出戶而知天下，不窺牖而知天道。詩曰：“惟此圣人，瞻言百里。\r\n于鑠王師，遵養時晦。”言相養之至于晦也。\r\n    天有四時：春夏秋冬，風雨霜露，無非教也。清明在躬，气志如神，\r\n嗜欲將至，有開必先。天降時雨，山川出云。詩曰：“崧高維岳，駿极于\r\n天。維岳降神，生甫及申。維申及甫，維周之翰。四國于蕃，四方于宣。\r\n”此文武之德也。三代之王也，必先其令名。詩曰：“明明天子，令聞不\r\n己。矢其文德，洽此四國。”此大王之德也。\r\n    藍有青，而絲假之，青于藍；地有黃，而絲假之，黃于地。藍青地黃\r\n，猶可假也，仁義之事，不可假乎哉！東海之魚，名曰鰈，比目而行，不\r\n相得，不能達。北方有獸，名曰婁，更食而更視，不相得，不能飽。南方\r\n有鳥，名曰鶼，比翼而飛，不相得，不能舉。西方有獸，名曰洟，前足鼠\r\n，后足兔，得甘草，必銜以遺蛩蛩距虛，其性非能蛩蛩距虛，將為假之故\r\n也。夫鳥獸魚猶相假，而況万乘之主而獨不知假此天下英雄俊士，与之為\r\n伍，則豈不病哉！故曰：以明扶明，則升于天；以明扶，則歸其人；兩瞽\r\n相扶，不傷牆木，不陷井阱，則其幸也。詩曰：“惟彼不順，往以垢。”\r\n行也。\r\n    福生于無為，而患生于多欲。知足、然后富從之，德宜君人，然后貴\r\n從之。故貴爵而賤德者，雖為天子，不尊矣；貪物而不知止者，雖有天下\r\n，不富矣。夫土地之生不益，山澤之出有盡，怀不富之心，而求不益之物\r\n；挾百倍之欲，而求有盡之財，是桀紂所以失其位也。詩曰：“大風有隧\r\n，貪人敗類。”\r\n    哀公問于子夏曰：“必學然后可以安國保民乎？”子夏曰：“不學而\r\n能安國保民者，未之有也。”哀公曰：“然則五帝有師乎？”子夏曰：“\r\n臣聞黃帝學乎大墳，顓頊學乎祿圖，帝嚳學乎赤松子，堯學乎務成子附，\r\n舜尹壽，禹學乎西王國，湯學乎貸乎相，文王學乎錫疇子斯，武王學乎太\r\n公，周公學乎虢叔，仲尼學乎老聃。此十一圣人，未遭此師，則功業不能\r\n著乎天下，名號不能傳乎后世者也。”詩曰：“不愆不忘，率由舊章。”\r\n    德也者、包天地之大，配日月之明，立乎四時之周，臨乎陰陽之交。\r\n寒暑不能動也，四時不能化也，a乎太陰而不濕，散乎太陽而不枯。鮮洁\r\n清明而備，嚴威毅疾而神，至精而妙乎天地之間者、德也，微圣人，其孰\r\n能與于此矣。詩曰：“德如毛，民鮮克舉之。”\r\n    如歲之旱，草不潰茂，然天勃然興云，沛然下雨，則万物無不興起之\r\n者。民非無仁義根于心者也，王政怵迫，而不得見，憂郁而不得出。圣王\r\n在，彼　舄，視不出合，而天下隨，倡而天下和，何如在此，有以應哉！\r\n詩曰：“如彼歲旱，草不潰茂。”\r\n    “道者，何也？”曰：“君之所道也。”“君者，何也？”曰：“群\r\n也。為天下万物而除其害者、謂之君。”“王者何也？”曰：“往也。天\r\n下往之，謂之王。”曰：“善養生者、故人尊之；善辯治人者，故人安之\r\n；善顯設人者、故人親之；善粉飾人者、故人樂之。四統者具，天下往之\r\n，四統無一，而天下去之，往之謂之王，去之謂之亡，故曰：道存則國存\r\n，道亡則國亡。夫省工商，眾農人，謹盜賊，除奸邪，是所以生養之也。\r\n天子三公，諸侯一相，大夫擅官，士保職，莫不治理，是所以辯治之也。\r\n決德而定次，量能而授官，賢以為三公，賢以為諸侯，次則為大夫，是所\r\n以顯設之也。修冠弁衣裳，黼黻文章，柳琢刻鏤，皆有等差，是所以粉飾\r\n之也。故自天子至于庶人，莫不稱其能，得其意，安樂其事，是所同也。\r\n若夫重色而成文，累味而備珍，則圣人所以分賢愚，明貴賤。故道得則澤\r\n流群生，而福歸王公，澤流群生，則下安而和，福歸王公，則上尊而榮，\r\n百姓皆怀安和之心，而樂戴其上，夫是之謂下治而上通，下治而上通，頌\r\n聲之所以興也。”詩曰：“降福簡簡，威儀反反。既醉既飽，福祿來反。\r\n”\r\n    圣人養一性而御夫气，持一命而節滋味，奄治天下，不遺其小，存其\r\n精神，以補其中，謂之士。詩曰：“不競不，不剛不柔。”言得中也。朝\r\n廷之士為祿，故人而不出，山林之士為名，故往而不返。入而亦能出，往\r\n而亦能返，通移有常，圣也。詩曰：“不競不亢，不剛不柔。”言得中也\r\n。\r\n    孔子侍坐于季孫。季孫之宰通曰：“君使人假馬，其与之乎？”孔子\r\n曰：“吾聞君取于臣，謂之取，不曰假。”季孫悟，告宰通曰：“今以往\r\n，君有取，謂之取，無曰假。”孔子曰正假馬之言，而君臣之義定矣。論\r\n語曰：“必也正名乎！”詩曰：“君子無易由言。”\r\n\r\n                                 卷六\r\n    比干諫而死。箕子曰：“知不用而言，愚也，殺身以彰君之惡，不忠\r\n也。二者不可，然且為之，不祥莫大焉。”遂解發佯狂而去。君子聞之，\r\n曰：“勞矣！箕子！盡其精神，竭其忠愛，見比干之事，免其身，仁知之\r\n至。”詩曰：“人亦有言，靡哲不愚。”\r\n    齊桓公見小臣，三往不得見。左右曰：“夫小臣、國之賤臣也，君三\r\n往而不得見，其可已矣！”桓公曰：“惡！是何言也！吾聞之：布衣之士\r\n不欲富貴，不輕身于万乘之君；万乘之君不好仁義，不輕身于布衣之士。\r\n縱夫子不欲富貴，可也，吾不好仁義、不可也。”五往而得見也。天下諸\r\n侯聞之，謂桓公猶下布衣之士，而況國君乎！于是相率而朝，靡有不至。\r\n桓公之所以九合諸侯，一匡天下者、此也。詩曰：“有覺德行，四國順之\r\n。”\r\n    賞勉罰偷，則民不怠；兼听齊明，則天下歸之。然后明其分職，考其\r\n事業，較其官能，莫不理法，則公道達而私門塞，公義立而私事息。如是\r\n、則持厚者進，而佞諂者止，貪戾者退，而廉洁者起。周制曰：“先時者\r\n、死無赦；不及時者、死無赦。”人習事而因，人之事，使如耳目鼻口之\r\n不可相錯也。故曰：職分而民不慢，次定而序不亂，兼听齊明而百事不留\r\n。如是、則群下百吏莫不修己然后敢安仕，成能然后敢受職，小人易心，\r\n百姓易俗，奸宄之屬，莫不反愨，夫是之謂政教之极，則不可加矣。詩曰\r\n：“吁謨定命，遠猶辰告。敬慎威儀，惟民之則。”\r\n    子路治蒲三年，孔子過之。入境而善之，曰：“由恭敬以信矣。”入\r\n邑，曰：“善哉！由忠信以寬矣。”至庭，曰：“善哉！由明察以斷矣。\r\n”子貢執轡而問曰：“夫子未見由，而三稱善，可得聞乎？”孔子曰：“\r\n入其境，田疇草萊甚辟，此恭敬以信，故民盡力。入其邑，墉屋甚尊，樹\r\n木甚茂，此忠信以寬，其民不偷。其庭甚閑，此明察以斷，故民不扰也。\r\n”詩曰：“夙興夜寐，洒掃庭內。”\r\n    古者有命：民之有能敬長怜孤、取舍好讓、居事力者、命于其君，然\r\n后命得乘飾車駢馬，未得命者、不得乘飾車駢馬，皆有罰。故民雖有余財\r\n侈物，而無禮義功德，則無所用。故皆興仁義而賤財利，賤財利則不爭，\r\n不爭則強不陵弱，眾不暴寡，是君之所以象典刑而民莫犯法，民莫犯法，\r\n而亂斯止矣。詩曰：“質爾人民，謹爾侯度，用戒不虞。”\r\n    天下之辯，有三至五胜，而辭置下。辯者、別殊類，使不相害；序异\r\n端，使不相悖；輸公通意，揚其所謂，使人預知焉，不務相迷也。是以辯\r\n者不失所守，不胜者得其所求，故辯可觀也。夫繁文以相假，飾辭以相悖\r\n，數譬以相移，外人之身，使不得反其意，則論便然后害生也。夫不疏其\r\n指而弗知，謂之隱；外意外身，謂之諱；几廉倚跌，謂之移；指緣謬辭，\r\n謂之苟；四者所不為也，故理可同睹也。夫隱諱移苟，爭言競為而后息，\r\n不能無害其為君子也，故君子不為也。論語曰：“君子于其言，無所苟而\r\n已矣。”詩曰：“無易由言，無曰苟矣。”\r\n    吾語子：“夫服人之心，高上尊貴，不以驕人；聰明圣知，不以幽人\r\n；勇猛強武不以侵人；齊給便捷，不以欺誣人。不能則學，不知則問，雖\r\n知必讓，然后為知。遇君則修臣下之義，出鄉則修長幼之義，遇長老則修\r\n弟子之義，遇等夷則修朋友之義，遇少而賤者則修告道寬裕之義。故無不\r\n愛也，無不敬也，無与人爭也，曠然而天地苞万物也。如是、則老者安之\r\n，少者怀之、朋友信之。”詩曰：“惠于朋友，庶民小子。子孫繩繩，万\r\n民靡不承。”\r\n    仁者必敬其人。敬其人有道，遇賢者則愛親而敬之，遇不肖者則畏疏\r\n而敬之。其敬一也，其情二也。若夫忠信端愨而不害傷，則無接而不然，\r\n是仁之質也。仁以為質，義以為理，開口無不可以為人法式者。詩曰：“\r\n不僭不賊，鮮不為則。”\r\n    子曰：“不學而好思，雖知不廣矣；學而慢其身，雖學不尊矣。不以\r\n誠立，雖立不久矣；誠未著而好言，雖言不信矣。美材也，而不聞君子之\r\n道，隱小物以害大物者，災必及身矣。”詩曰：“其何能淑，載胥及溺。\r\n”\r\n    民勞思佚，治暴思仁，刑危思安，國亂思天。詩曰：“靡有旅力，以\r\n念穹蒼。”\r\n    問者曰：“古之謂知道者曰先生，何也？”“猶言先醒也。不聞道術\r\n之人，則冥于得失，不知亂之所由，庵庵乎其猶醉也。故世主有先生者，\r\n有后生者、有不生者。昔者、楚庄王謀事而居有憂色。申公巫臣問曰：‘\r\n王何為有憂也？’庄王曰：‘吾聞諸侯之德，能自取師者王，能自取友者\r\n霸，而与居不若其身者亡。以寡人之不肖也，諸大夫之論，莫有及于寡人\r\n，是以憂也。’庄王之德宜君人，威服諸侯，日猶恐懼，思索賢佐。此其\r\n先生者也。昔者、宋昭公出亡，謂其御曰：‘吾知其所以亡矣。’御者曰\r\n：‘何哉？’昭公曰：‘吾被服而立，侍御者數十人，無不曰：吾君、麗\r\n者也。吾發言動事，朝臣數百人，無不曰：吾君、圣者也。吾外內不見吾\r\n過失，是以亡也。’于是改操易行，安義行道，不出二年，而美聞于宋，\r\n宋人迎而复之，謚為昭。此其后生者也。昔郭君出郭，謂其御者曰：‘吾\r\n渴，欲飲。’御者進清酒。曰：‘吾飢，欲食。’御者進干脯梁糗。曰：\r\n‘何備也！’御者曰：‘臣儲之。’曰：‘奚儲之？’御者曰：‘為君之\r\n出亡，而道飢渴也。’曰：‘子知吾且亡乎？’御者曰：‘然。’曰：‘\r\n何不以諫也？’御者曰：‘君喜道諛，而惡至言。臣欲進諫，恐先郭亡，\r\n是以不諫也。’郭君作色而怒曰：‘吾所以亡者、誠何哉？’御轉其辭曰\r\n：‘君之所以亡者、太賢。’曰：‘夫賢者所以不為存而亡者、何也？’\r\n御曰：‘天下無賢而獨賢，是以亡也。’伏軾而嘆曰：‘嗟乎！失賢人者\r\n如此乎？’于是身倦力解，枕御膝而臥，御自易以備，疏行而去。身死中\r\n野，為虎狼所食。此其不生者也。故先生者、當年霸，楚庄王是也。后生\r\n者、三年而复，宋昭公是也。不生者、死中野，為虎狼所食，郭君是也。\r\n有先生者、有后生者、有不生者。”詩曰：“听言則對，誦言如醉。”\r\n    田常s簡公，乃盟于國人，曰：“不盟者、死及家。”石他曰：“古\r\n之事君者、死其君之事。舍君以全親，非忠也；舍親以死君之事，非孝也\r\n；他則不能。然不盟，是殺吾親也，從人而盟，是背吾君也。嗚呼！生亂\r\n世，不得正行；劫乎暴人，不得全義，悲夫！”乃進盟，以免父母；退伏\r\n劍，以死其君。聞之者曰：“君子哉！安之命矣！”詩曰：“人亦有言；\r\n進退維谷。”石先生之謂也。\r\n    易曰：“困于石，据于蒺藜，入于其宮，不見其妻，凶。”此言困而\r\n不見据賢人者也。昔者、秦繆公困于ィ布簿菸﹞j夫、蹇叔、公孫友而是\r\n小霸。晉文困于驪氏，疾据咎犯、趙衰、介子推而遂為君。越王勾踐困于\r\n會稽，疾据范蠡、大夫种、而霸南國。齊桓公困于長勺，疾据管仲、宁戚\r\n、隰朋，而匡天下。此皆困而知疾据賢人者也。夫困而不知疾据賢人，而\r\n不亡者、未嘗有之也。詩曰：“人之云亡，邦國殄瘁。”無善人之謂也。\r\n    孟子說齊宣王而不說。淳于髡侍，孟子曰：“今日說公之君，公之君\r\n不說，意者、其未知善之為善乎？”淳于髡曰：“夫子亦誠無善耳。昔者\r\n瓠巴鼓瑟，而潛魚出听；伯牙鼓琴，而六馬仰秣；魚馬猶知善之為善，而\r\n況君人者也。”孟子曰：“夫雷電之起也，破竹折木，震惊天下，而不能\r\n使聾者卒有聞；日月之明，遍照天下，而不能使盲者卒有見。今公之君若\r\n此也。”淳于髡曰：“不然。昔者、揖封生高商，齊人好歌；杞梁之妻悲\r\n哭，而人稱詠。夫聲無細而不聞，行無隱而不形。夫子苟賢，居魯而魯國\r\n之削，何也？”孟子曰：“不用賢，削何有也！吞舟之魚不居潛澤，度量\r\n之士不居污世。夫、冬至必雕，吾亦時矣。”詩曰：“不自我先，不自我\r\n后。”非遭雕世者歟！\r\n    孔子曰：“可与言終日而不倦者、其惟學乎！其身体不足觀也，勇力\r\n不足憚也，族姓不足稱也，宗祖不足道也；而可以聞于四方，而昭于諸侯\r\n者、其惟學乎！”詩曰：“不愆不忘，率由舊章。”夫學之謂也。\r\n    子曰：“不知命，無以為君子。”言天之所生，皆有仁義禮智順善之\r\n心，不知天之所以命生，則無仁義禮智順善之心，無仁義禮智順善之心，\r\n謂之小人。故曰：“不知命，無以為君子。”小雅曰：“天保定爾，亦孔\r\n之固。”言天之所以仁義禮智保定人之甚固也。大雅曰：“天生蒸民，有\r\n物有則。民之秉彝，好是懿德。”言民之秉德以則天也。不知所以則天，\r\n又焉得為君子乎！\r\n    王者必立牧，方二人，使窺遠牧眾也。遠方之民有飢寒而不得衣食、\r\n有獄訟而不平其冤，失賢而不舉者、入告乎天子，天子于其君之朝也，揖\r\n而進之，曰：“噫！朕之政教有不得爾者邪？何如乃有飢寒而不得衣食，\r\n有獄訟而不平其冤、失賢而不舉。”然后其君退，而与其卿大夫謀之。遠\r\n方之民聞之，皆曰：“誠天子也！夫我居之僻，見我之近也；我居之幽，\r\n見我之明也。可欺乎哉！”故牧者所以開四目、通四聰也。詩曰：“邦國\r\n若否，仲山甫明之。”此之謂也。\r\n    楚庄王伐鄭，鄭伯肉袒，左把茅旌，右執鸞刀以進，言于庄王曰：“\r\n寡人無良邊陲之臣，以干大褐，使大國之君沛焉，遠辱至此。”庄王曰：\r\n“君子不令臣交易為言，是以使寡人得見君之玉面也，而微至乎此。”庄\r\n王受節，左右麾楚軍，退舍七里。將軍子重進諫曰：“夫南郢之与鄭，相\r\n去數千里，大夫死者數人，　役者數百人，今克而弗有，無乃失民臣之力\r\n乎！”庄王曰：“吾聞：古者f不穿，皮不蠹，不出于四方，以是君子之\r\n重禮而賤財也，要其人，不要其土，人告以從而不舍，不祥也。吾以不祥\r\n立于天下，災及吾身，何取之有？”既、晉之救鄭者至，曰：“請戰。”\r\n庄王許之。將軍子重進諫曰：“晉、強國也，道近兵銳，楚師奄罷，君其\r\n勿許。”庄王曰：“不可。強者、我避之，弱者、我威之，是寡人無以立\r\n乎天下也。”乃遂還師，以逆晉寇。庄王援桴而鼓之，晉師大敗，士卒奔\r\n者爭舟，而指可掬也。庄王曰：“噫！吾兩君不相好，百姓何罪？”乃退\r\n楚師，以佚晉寇。詩曰：“柔亦不茹，剛亦不吐。”\r\n    君子崇人之德，揚人之美，非道諛也；正言直行，指人之過，非毀疵\r\n也；　柔順從，剛強猛毅，与物周流，道德不外。詩曰：“柔亦不茹，剛\r\n亦不吐；不侮矜寡，不畏強御。”\r\n    衛靈公晝寢而起，志气益衰，使人馳召勇士公孫，道遭行人卜商，卜\r\n商曰：“何驅之疾也？”對曰：“公晝寢而起，使我召勇士公孫。”子夏\r\n曰：“微?而勇若?者、可乎？”御者曰：“可。”子夏曰：“載我而反。\r\n”至，君曰：“使子召勇士，何為召儒？”使者曰：“行人曰：‘微而勇\r\n若者、可乎？’臣曰：‘可。’即載与來。”君曰：“諾。延先生上，趣\r\n召公孫。”至，入門杖劍疾呼曰：“商下，我存若頭。”子夏顧咄之，曰\r\n：“咄！內劍，吾將与若言勇。”于是、君令內劍而上。子夏曰：“來、\r\n吾嘗与子從君而西，見趙簡子，簡子披發杖矛而見我君，我從十三行之后\r\n，趨而進曰：‘諸侯相見，不宜不朝服，不朝服，行人卜商將以頸血濺君\r\n之服矣。’使反朝服，而見吾君，子耶？我耶？”曰：“子也。”子夏曰\r\n：“子之勇不若我一矣。又与子從君而東至阿，遭齊君重而坐，吾君單而\r\n坐，我從十三行之后，趨而進曰：‘禮、諸侯相見，不宜相臨。’以庶揄\r\n其一而去之者、子耶？我耶？”曰：“子也。”子夏曰：“子之勇不若我\r\n二矣。又与子從君于囿中，于是兩寇肩逐我君，拔矛下格而還。子耶？我\r\n耶？”曰：“子也。”子夏曰：“子之勇不若我三矣。所貴為士者、上攝\r\n万乘，下不敢敖乎匹夫；外立節矜，而敵不侵扰；內禁殘害，而君不危殆\r\n；是士之所長，君子之所致貴也。若夫以長掩短，以眾暴寡，凌轢無罪之\r\n民，而成威于閭巷之間者、是士之甚毒，而君子之所致惡也，眾之所誅鋤\r\n也。詩曰：‘人而無儀，不死何為。’夫何以論勇于人主之前哉！”于是\r\n靈公避席抑手曰：“寡人雖不敏，請從先生之勇。”詩曰：“不侮矜寡，\r\n不畏強御。”卜先生也。\r\n    孔子行，簡子將殺陽虎，孔子似之，帶甲以圍孔子舍，子路慍怒，奮\r\n戟將下，孔子止之，曰：“由。何仁義之寡裕也！夫詩書之不習，禮樂之\r\n不講，是丘之罪也。若吾非陽虎，而以我為陽虎，則非丘之罪也，命也！\r\n我歌，子和若。”子路歌，孔子和之，三終而圍罷。詩曰：“來游來歌。\r\n”以陳盛德之和而無為也。\r\n    詩曰：“愷悌君子，民之父母。”君子為民父母何如？曰：“君子者\r\n、貌恭而行肆，身儉而施博，故不肖者不能逮也。殖盡于己，而區略于人\r\n，故可盡身而事也。篤愛而不奪，厚施而不伐；見人有善，欣然樂之；見\r\n人不善，惕然掩之；有其過而兼包之；授衣以最，授食以多；法下易由，\r\n事寡易為；是以中立而為人父母也。筑城而居之，別田而養之，立學以教\r\n之，使人知親尊，親尊故為父服斬三年，為君亦服斬三年，為民父母之謂\r\n也。”\r\n    事強暴之國難，使強暴之國事我易。事之以貨寶，則貨單而交不結；\r\n約契盟誓，則約定而反無日；割國之強乘以賂之，則割定而欲無厭。事之\r\n彌順，其侵之愈甚，必致寶單國舉而后已，雖左堯右舜，未有能以此道免\r\n者也。故非有圣人之道，持以巧敏拜請畏事之，則不足以持國安身矣，故\r\n明君不道也。必修禮以齊朝，正法以齊官，平政以齊下，然后禮義節奏齊\r\n乎朝，法則度量正乎官，忠信愛利平乎下。行一不義，殺一無罪，而得天\r\n下，不為也。故近者競親，而遠者愿至，上下一心，三軍同力；名聲足以\r\n熏炙之，威強足以一齊之，則拱揖指麾，而強暴之國莫不趨使，如赤子歸\r\n慈母者、何也？仁形義立，教誠愛深故。詩曰：“王猷允塞，徐方既來。\r\n”\r\n    勇士一呼，三軍皆避，士之誠也。昔者、楚熊渠子夜行，寢石以為伏\r\n虎，彎弓而射之，沒金飲羽，下視，知其為石，石為之開，而況人乎！夫\r\n倡而不和，動而不僨，中心有不全者矣。夫不降席而匡天下者、求之己也\r\n。孔子曰：“其身正，不令而行；其身不正，雖令不從。”先王之所以拱\r\n揖指麾，而四海來賓者、誠德之至也，色以形于外也。詩曰：“王猷允塞\r\n，徐方既來。”\r\n    昔者、趙簡子薨而未葬，中牟畔之，葬五日，襄子興師而次之，圍未\r\n匝，而城自坏者十丈，襄子擊金而退之。軍吏諫曰：“君誅中牟之罪，而\r\n城自坏者、是天助之也，君曷為而退之？”襄子曰：“吾聞之于叔向曰：\r\n‘君子不乘人于利，不厄人于險。’使其城，然后攻之。”中牟聞其義而\r\n請降。曰：“善哉！襄子之謂也。詩曰：‘王猷允塞，徐方既來。’”\r\n    威有三術：有道德之威者、有暴察之威者，有狂妄之威者，此三威不\r\n可不審察也。何謂道德之威？曰：“禮樂則修，分義則明；舉措則時，愛\r\n利則刑；如是、則百姓貴之如帝王，親之如父母，畏之如神明；故賞不用\r\n而民勸，罰不加而威行，是道德之威也。”何謂暴察之威？曰：“禮樂則\r\n不修，分義則不明，舉措則不時，愛利則不刑，然而其禁非也暴，其誅不\r\n服也繁審，其刑罰而信，其誅殺猛而必，如雷擊之，如牆壓之；百姓劫則\r\n致畏，怠則傲上，執拘則聚，遠聞則散，非劫之以刑勢，振之以誅殺，則\r\n無以有其下，是暴察之威也。”何謂狂妄之威？曰：“無愛人之心，無利\r\n人之事，而日為亂人之道，百姓嘩，則從而放執于刑灼；不和人心，悖逆\r\n天理；是以水旱為之不時，年谷以之不升；百姓上困于暴亂之患，而下窮\r\n衣食之用，愁哀而無所告訴，比周憤潰以离上，傾覆滅亡可立而待，是狂\r\n妄之威也。夫道德之威成乎眾強，暴察之威成乎危弱，狂妄之威成乎滅亡\r\n。故威名同而吉凶之效遠矣，故不可不審察也。”詩曰：“昊天疾威，天\r\n篤降喪，我飢饉，民卒流亡。”\r\n    晉平公游于河而樂，曰：“安得賢士，与之樂此也！”船人盍胥跪而\r\n對曰：“主君亦不好士耳！夫珠出于江海，玉出于昆山，無足而至者，猶\r\n主君之好也。士有足而不至者，蓋主君無好士之意耳，無患乎無士也。”\r\n平公曰：“吾食客門左千人，門右千人；朝食不足，夕收市賦；暮食不足\r\n，朝收市賦。吾可謂不好士乎？”盍胥對曰：“夫鴻鵠一舉千里，所恃者\r\n、六翮爾；背上之毛，腹下之毳，益一把，飛不為加高，損一把，飛不為\r\n加下。今君之食客，門左門右各千人，亦有六翮其中矣，將皆背上之毛，\r\n腹下之毳耶！”詩曰：“謀夫孔多，是用不集。”\r\n\r\n\r\n\r\n\r\nVolume 7-8\r\n\r\n                卷七\r\n    齊宣王謂田過曰：“吾聞：儒者親喪三年。君与父孰重？”過對曰：\r\n“殆不如父重。”王忿然曰：“曷為士去親而事君？”對曰：“非君之土\r\n地，無以處吾親；非君之祿，無以養吾親；非君之爵，無以尊顯吾親；受\r\n之于君，致之于親，凡事君以為親也。”宣王悒然，無以應之。詩曰：“\r\n王事靡崢，不遑將父。”\r\n    趙王使人于楚，鼓瑟而遣之，曰：“慎無失吾言。”使者受命，伏而\r\n不起，曰：“大王鼓瑟，未嘗若今日之悲也。”王曰：“調。”使者曰：\r\n“調則可記其柱。”王曰：“不可。天有燥濕，弦有緩急，柱有推移，不\r\n可記也。”使者曰：“請借此以喻。楚之去趙也，千有余里，亦有吉凶之\r\n變，凶則吊之，吉則賀之，猶柱之有推移，不可記也。故王之使人，必慎\r\n其所之，而不任以辭。”詩曰：“征夫捷捷，每怀靡及。”蓋傷自上而御\r\n下也。\r\n    齊有隱士東郭先生、梁石君，當曹相國為齊相也。客謂匱生曰：“夫\r\n東郭先生梁石君，世之賢也，隱于深山，終不　身下志以求仕者也。吾聞\r\n先生得謁曹相國，愿先生為之先。臣里母相善，婦見疑盜肉，其姑去之，\r\n恨而告于里母，里母曰：‘安行，今令姑呼汝。’即束蘊請火，去婦之家\r\n，曰：‘吾犬爭肉相殺，請火治之。’姑乃直使人追去婦，還之。故里母\r\n非談說之士，束蘊請火，非還婦之道也。然物有所感，事有可适，何不為\r\n之先？”匱生曰：“愚恐不及，然請盡力為東郭先生、梁石君束蘊請火。\r\n”于是乃見曹相國，曰：“臣之里、有夫死三日而嫁者，有終身不嫁者，\r\n則自為娶，將何娶焉？”相國曰：“吾亦娶其終身不嫁者耳。”匱生曰：\r\n“齊有隱士東郭先生、梁石君，世之賢士也，隱于深山，終不　身下志以\r\n求仕。相國娶婦，欲娶其不嫁者，取臣獨不取其不仕之臣耶？”于是曹相\r\n國因匱生束帛安車迎東郭先生、梁石君，厚客之。詩曰：“既見君子，我\r\n心則降。”\r\n    孔子曰：“昔者、周公事文王，行無專制，事無由己，身若不胜衣，\r\n言若不出口，有奉持于前，洞洞焉若將失之，可謂子矣。武王崩，成王幼\r\n，周公承文武之業，履天子之位，听天子之政，征夷狄之亂，誅管蔡之罪\r\n，抱成王而朝諸侯，誅賞制斷，無所顧問，威動天下，振恐海內，可謂能\r\n武矣。成王壯，周公致政，北面而事之，請然后行，無伐矜之色，可謂臣\r\n矣。故一人之身，能三變者、所以應時也。”詩曰：“左之左之，君子宜\r\n之；右之右之，君子有之。”\r\n    傳曰：“鳥之美羽勾啄者、鳥畏之；魚之侈口垂腴者、魚畏之；人之\r\n利口贍辭者、人畏之。是以君子避三端：避文士之筆端，避武士之鋒端，\r\n避辯士之舌端。”詩曰：“我友敬矣，讒言其興。”\r\n    孔子困于陳蔡之間，即三經之席，七日不食，藜羹不糝，弟子有飢色\r\n，讀書習禮樂不休。子路進諫曰：“為善者、天報之以福，為不善者、天\r\n報之以賊。今夫子積德累仁，為善久矣，意者、當遣行乎？奚居之隱也？\r\n”孔子曰：“由來！汝小人也，未講于論也。居，吾語汝：子以知者為無\r\n罪乎？則王子比干何為刳心而死；子以義者為听乎？則伍子胥何為抉目而\r\n懸吳東門；子以廉者為用乎？則伯夷叔齊何為餓于首陽之山；子以忠者為\r\n用乎？則鮑叔何為而不用，葉公子高終身不仕，鮑焦抱木而泣，子推登山\r\n而燔。故君子博學深謀，不遇時者眾矣，豈獨丘哉！賢不肖者、材也，遇\r\n不遇者、時也，今無有時，賢安所用哉！故虞舜耕于歷山之陽，立為天子\r\n，其遇堯也；傅說負土而版筑，以為大夫，其遇武丁也；伊尹故有莘氏僮\r\n也，負鼎操俎，調五味，而立為相，其遇湯也；呂望行年五十，賣食棘津\r\n，年七十，屠于朝歌，九十乃為天子師，則遇文王也；管夷吾束縛自檻車\r\n，以為仲父，則遇齊桓公也；百里奚自賣五羊之皮，為秦伯牧牛，舉為大\r\n夫，則遇秦繆公也；虞丘于天下以為令尹，讓于孫叔敖，則遇楚庄王也；\r\n伍子胥前功多，后戮死，非知有盛衰也，前遇闔閭，后遇夫差也。夫驥罷\r\n鹽車，此非無形容也，莫知之也，使驥不得伯樂，安得千里之足，造父亦\r\n無千里之手矣。夫蘭生于茂林之中，深山之間，人莫見之故不芬；夫學者\r\n非為通也，為窮而不困，憂而志不衰，先知禍福之始，而心無惑焉，故圣\r\n人隱居深念，獨聞獨見。夫舜亦賢圣矣，南面而治天下，惟其遇堯也，使\r\n舜居桀紂之世，能自免于刑戮之中，則為善矣，亦何位之有？桀殺關龍逢\r\n，紂殺王子比干，當此之時，豈關龍逢無知，而王子比干不慧哉！此皆不\r\n遇時也。故君子務學修身端行而須其時者也，子無惑焉。”詩曰：“鶴鳴\r\n于九皋，聲聞于天。”\r\n    曾子曰：“往而不可還者、親也，至而不可加者、年也。是故孝子欲\r\n養而親不待也，木欲直而時不待也。是故椎牛而祭墓，不如雞豚逮存親也\r\n。故吾嘗仕齊為吏，祿不過鐘釜，尚猶欣欣而喜者，非以為多也，樂其逮\r\n親也；既沒之后，吾嘗南游于楚，得尊官焉，堂高九仞，榱題三圍，轉轂\r\n百乘，猶北鄉而泣涕者，非為賤也，悲不逮吾親也。故家貧親老，不擇官\r\n而仕；若夫信其志、約其親者，非孝也。”詩曰：“有母之尸雍。”\r\n    趙簡子有臣曰周舍，立于門下，三日三夜，簡子使問之，曰：“子欲\r\n見寡人何事？”周舍對曰：“愿為諤諤之臣，墨筆操牘，從君之過而，日\r\n有記也，月有成也，歲有效也。”簡子居、則与之居，出、則与之出。居\r\n無几何，而周舍死，簡子如喪子。后与諸大夫飲于洪波之台，酒酣，簡子\r\n涕泣，諸大夫皆出走，曰：“臣有罪而不自知。”簡子曰：“大夫皆無罪\r\n。昔者、吾有周舍有言曰：‘千羊之皮，不若一狐之腋；眾人諾諾，不若\r\n一士之諤諤。昔者、商紂默默而亡，武王諤諤而昌。’今自周舍之死，吾\r\n未嘗聞吾過也，吾亡無日矣，是以寡人泣也。”\r\n    傳曰：齊景公問晏子：“為人何患？”晏子對曰：“患夫社鼠。”景\r\n公曰：“何謂社鼠？”晏子曰：“社鼠出竊于外，入托于社，灌之恐坏牆\r\n，熏之恐燒木，此鼠之患。今君之左右，出則賣君以要利，入則托君不罪\r\n乎亂法，又餺楚矗泊松縭籩椿家病！本肮痹唬?“嗚呼！豈其然？”“人有\r\n市酒而甚美者，置表甚長，然至酒酸而不售，問里人其故。里人曰：‘公\r\n之狗甚猛，而人有持器而欲往者，狗輒迎而嚙之，是以酒酸不售也。’士\r\n欲白万乘之主，用事者迎而嚙之，亦國之惡狗也。左右者為社鼠，用事者\r\n為惡狗，此國之大患也。”詩曰：“瞻彼中林，侯薪侯蒸。”言朝廷皆小\r\n人也。\r\n    昔者、司城子罕相宋，謂宋君曰：“夫國家之安危，百姓之治亂，在\r\n君之行。夫爵祿賞賜舉，人之所好也，君自行之；殺戮刑罰，民之所惡也\r\n，臣請當之。”君曰：“善。寡人當其美，子受其惡，寡人自知不為諸侯\r\n笑矣。”國人知殺戮之刑專在子罕也，大臣親之，百姓畏之，居不期年，\r\n子罕遂去宋君，而專其政。故老子曰：“魚不可脫于淵，國之利器不可以\r\n示人。”詩曰：“胡為我作，不即我謀。”\r\n    衛懿公之時、有臣曰弘演者、受命而使，未反，而狄人攻衛，于是懿\r\n公欲興師迎之，其民皆曰：“君之所貴而有祿位者、鶴也，所愛者、宮人\r\n也，亦使鶴与宮人戰，余安能戰？”遂潰而皆去。狄人至，攻懿公于熒澤\r\n，殺之，盡食其肉，獨舍其肝。弘演至，報使于肝，辭畢，呼天而號，哀\r\n止，曰：“若臣者、獨死可耳。”于是，遂自刳出腹實，內懿公之肝，乃\r\n死。桓公聞之，曰：“衛之亡也，以無道，今有臣若此，不可不存。”于\r\n是复立衛于楚丘。如弘演、可謂忠士矣，殺身以捷其君，非徒捷其君，又\r\n令衛之宗廟复立，祭祀不絕，可謂有大功矣。詩曰：“四方有羡，我獨居\r\n憂，民莫不，我獨不敢休。”\r\n    孫叔敖遇狐丘丈人。狐丘丈人曰：“仆聞之：有三利，必有三患，子\r\n知之乎？”孫叔敖蹴然易容曰：“小子不敏，何足以知之！敢問何謂三利\r\n？何謂三患？”狐丘丈人曰：“夫爵高者、人妒之，官大者、主惡之，祿\r\n厚者、怨歸之，此之謂也。”孫叔敖曰：“不然。吾爵益高，吾志益下；\r\n吾官益大，吾心益小；吾祿益厚，吾施益博。可以免于患乎？”狐丘丈人\r\n曰：“善哉！言乎！堯舜其猶病諸！”詩曰：“溫溫恭人，如集于木；惴\r\n惴小心，如臨于谷。”\r\n    孔子曰：“明王有三懼：一曰處尊位而恐不聞其過，二曰得志而恐驕\r\n，三曰聞天下之至道而恐不能行。昔者、越王勾踐与吳戰，大敗之，兼有\r\n南夷，當是之時，君南面而立，近臣三，遠臣五，令諸大夫曰：‘聞過而\r\n不以告我者、為上戮。’此處尊位而恐不聞其過也。昔者、晉文王与楚戰\r\n，大胜之，燒其草，火三日不息，文公退而有憂色，侍者曰：‘君大胜楚\r\n，而有憂色，何也？’文公曰：‘吾聞能以戰胜安者、惟圣人；若夫詐胜\r\n之徒，未嘗不危，吾是以憂也。’此得志而恐驕也。昔者、齊桓公得管仲\r\n隰朋，南面而立，桓公曰：‘吾得二子也，吾目加明，吾耳加聰，不敢獨\r\n擅，進之先祖。’此聞至道而恐不能行者也。由桓公晉文越王勾踐觀之，\r\n三懼者、明君之務也。”詩曰：“溫溫恭人，如集于木；惴惴小心，如臨\r\n于谷；戰戰兢兢，如履薄冰。”此言大王居人上也。\r\n    楚庄王賜其群臣酒，日暮酒酣、左右皆醉，殿上燭滅，有牽王后衣者\r\n，后M冠纓而絕之，言于王曰：“今燭滅，有牽妾衣者，妾M其纓而絕之\r\n，愿趣火視絕纓者。”王曰：“止。”立出令曰：“與寡人飲、不絕纓者\r\n，不為樂也。”于是冠纓無完者，不知王后絕冠纓者誰，于是王遂与群臣\r\n歡飲乃罷。后吳興師攻楚，有人常為應行，合戰者五，陷陣卻敵，遂取大\r\n軍之首而獻之。王怪而問之曰：“寡人未嘗有异于子，子何為于寡人厚也\r\n。”對曰：“臣先殿上絕纓者也，當時宜以肝膽涂地，負日久矣，未有所\r\n效，今幸得用，于臣之義，尚可為王破吳而強楚。”詩曰：“有者淵，褦\r\n葦。”言大者無不容也。\r\n    傳曰：“伯奇孝而棄于親，隱公慈而殺于弟，叔武賢而殺于兄，比干\r\n忠而誅于君。”詩曰：“予慎無辜。”\r\n    紂殺比干，箕子被發佯狂；陳靈公殺泄冶，鄧元去陳以族從；自此以\r\n后，殷謚埽渤亡于楚，以其殺比干泄冶，而失箕子鄧元也。燕昭王得郭隗\r\n鄒衍樂毅，是以魏趙興兵而攻齊，栖于莒。燕之地計眾，不与齊均也，然\r\n所以信燕至于此者，由得士也。故無常安之國，無宜治之民，得賢者昌，\r\n失賢者亡，自古及今，未有不然者也。明鏡者、所以照形也，往古者、所\r\n以知今也。知惡古之所以危亡，而不務襲蹈其所以安存，則未有以异乎卻\r\n走而求逮前人也。太公知之，故舉微子之后，而封比干之墓。夫圣人之于\r\n賢者之后，尚如是厚也，而況當世之存者乎！詩曰：“昊天太憮，予慎無\r\n辜。”\r\n    宋玉因其友見楚襄王，襄王待之無以异，乃讓其友。友曰：“夫姜桂\r\n因地而生，不因地而辛；女因媒而嫁，不因媒而親。子之事王未耳，何怨\r\n于我？”宋玉曰：“不然。昔者、齊有狡兔，盡一日走五百里，使之瞻見\r\n指注，雖良狗猶不及狡兔之塵，若攝纓而縱紲之，〔則狡兔不能离也。今\r\n子之屬臣也，攝纓而縱紲与〕瞻見指注與！”詩曰：“將安將樂，棄予作\r\n遺。”\r\n    宋燕相齊，見逐，罷歸之舍，召門尉陳饒等二十六人曰：“諸大夫有\r\n能与我赴諸侯者乎？”陳饒等皆伏而不對。宋燕曰：“悲乎哉！何士大夫\r\n易得而難用也。”饒曰：“〔非士大夫易得而難用也，〕君弗能用也，〔\r\n君不能用，〕則有不平之心，是失之己而責諸人也。”宋燕曰：“夫失諸\r\n己而責諸人者何？”陳饒曰：“三斗之稷，不足于士，而君雁　有余粟，\r\n是君之一過也。果園梨栗，后宮婦人以相提擲，士曾不得一嘗，是君之二\r\n過也。綾紈綺瞠，靡麗于堂，從風而弊，士曾不得以為緣，是君之三過也\r\n。且夫財者、君之所輕也，死者、士之所重也。君不能行君之所輕，而欲\r\n使士致其所重，猶譬榵刀畜之，而干將用之，不亦難乎！”宋燕面有慚色\r\n，逡巡避席曰：“是燕之過也。”詩曰：“或以其酒，不以其漿。”\r\n    傳曰：善為政者、循情性之宜，順陰陽之序，通本末之理，合天人之\r\n際，如是、則天地奉養，而生物丰美矣。不知為政者、使情厭性，使陰乘\r\n陽，使末逆本，使人詭天气，鞠而不信，郁而不宜，如是，則災害生，怪\r\n异起，群生皆傷，而年谷不熟，是以其動傷德，其靜無救，故緩者事之，\r\n急者弗知，日反理而欲以為治。詩曰：“廢為殘賊，莫知其尤。”\r\n    魏文侯之時，子質仕而獲罪焉，去而北游，謂簡主曰：“從今已后，\r\n吾不复樹德于人矣。”簡主曰：“何以也？”質曰：“吾所樹堂上之士半\r\n，吾所樹朝廷之大夫半，吾所樹邊境之人亦半。今堂上之士〔惡我于君，\r\n朝廷之大夫〕恐我以法，邊境之人劫我以兵，是以不樹德于人也。”簡主\r\n曰：“噫！子之言過矣。夫春樹桃李，夏得陰其下，秋得食其實。春樹蒺\r\n藜，夏不可采其葉，秋得其刺焉。由此觀之，在所樹也。今子所樹，非其\r\n人也。故君子先擇而后种也。”詩曰：“無將大車，惟塵冥冥。”\r\n    正直者、順道而行，順理而言，公平無私，不為安肆志，不為危激行\r\n。昔衛獻公出走，反國，及郊，將班邑于從者而后入。太史柳庄曰：“如\r\n皆守社稷，則孰負羈縶而從；如皆從，則孰守社稷。君反國而有私，無乃\r\n不可乎！”于是不班也。柳庄正矣！昔者、衛大夫史魚病且死，謂其子曰\r\n：“我數言蘧伯玉之賢而不能進，彌子瑕不肖而不能退。為人臣，生不能\r\n進賢而退不肖，死不當治喪正堂，殯我于室、足矣。”衛君問其故，子以\r\n父言聞，君造然召蘧伯玉而貴之，而退彌子瑕，從殯于正堂，成禮而后去\r\n。生以身諫，死以尸諫，可謂直矣。詩曰：“靖共爾位，好是正直。”\r\n    孔子閑居，子貢侍坐，“請問為人下之道奈何？”孔子曰：“善哉！\r\n爾之問也！為人下，其猶土乎？”子貢未達，孔子曰：“夫土者、掘之得\r\n甘泉焉，樹之得五谷焉，草木植焉，鳥獸魚鱉遂焉；生則立焉，死則入焉\r\n；多功不言，賞世不絕，故曰：能為下者、其惟土乎！”子貢曰：“賜雖\r\n不敏，請事斯語。”詩曰：“式禮莫愆。”\r\n    傳曰：南假子過程本，本為之烹鱺魚。南假子曰：“聞君子不食鱺魚\r\n。”本子曰：“此乃君子食也，我何与焉？”假子曰：“夫高比、所以廣\r\n德也，下比、所以狹行也；比于善者、自進之階，比于惡者，自退之原也\r\n。且詩不云乎！高山仰止，景行行止。吾豈自比君子哉！志慕之而已矣。\r\n”\r\n    子貢問大臣，子曰：“齊有鮑叔，鄭有子皮。”子貢曰：“否。齊有\r\n管仲，鄭有東里子產。”孔子曰：“產、荐也。”子貢曰：“然則荐賢賢\r\n于賢。”曰：“知賢、知也，推賢、仁也，引賢、義也。有此三者，又何\r\n加焉！”\r\n    孔子游于景之上，子路子貢顏淵從。孔子曰：“君子登高必賦，小子\r\n愿者何？言其愿，丘將啟汝。”子路曰：“由愿奮長戟，蕩三軍，乳虎在\r\n后，仇敵在前，蠡躍蛟奮，進救兩國之患。”孔子曰：“勇士哉！”子貢\r\n曰：“兩國构難，壯士列陣，塵埃漲天，賜不持一尺之兵，一斗之糧，解\r\n兩國之難，用賜者存，不用賜者亡。”孔子曰：“辯士哉！”顏回不愿，\r\n孔子曰：“回何不愿？”顏淵曰：“二子已愿，故不敢愿。”孔子曰：“\r\n不同意，各有事焉，回其愿，丘將啟汝。”顏淵曰：“愿得小國而相之，\r\n主以道制，臣以德化，君臣同心，外內相應，列國諸侯莫不從義向風，壯\r\n者趨而進，老者扶而至，教行乎百姓，德施乎四蠻，莫不釋兵，輻輳乎四\r\n門，天下咸獲永宁，姺飛蠕動，各樂其性，進賢使能，各任其事，于是君\r\n綏于上，臣和于下，垂拱無為，動作中道，從容得禮，言仁義者賞，言戰\r\n斗者死，則由何進而救，賜何難之解。”孔子曰：“圣士哉！大人出，小\r\n子匿，圣者起，賢者伏。回与執政，則由賜焉施其能哉！”詩曰：“雨雪\r\n，見曰消。”\r\n    昔者、孔子鼓瑟，曾子子貢側門而听，曲終，曾子曰：“嗟乎！夫子\r\n瑟聲殆有貪狼之志，邪僻之行，何其不仁，趨利之甚。”子貢以為然，不\r\n對而入。夫子望見子貢有諫過之色，應難之狀，釋瑟而待之，子貢以曾子\r\n之言告。子曰：“嗟乎！夫參、天下賢人也，其習知音矣！鄉者，丘鼓瑟\r\n，有鼠出游，狸見于屋，循梁微行，造焉而避，厭目曲脊，求而不得，丘\r\n以瑟淫其音，參以丘為貪狼邪僻，不亦宜乎！”詩曰：“鼓鐘于宮，聲聞\r\n于外。”\r\n    為人父者、必怀慈仁之愛，以畜養其子，撫循飲食，以全其身；及其\r\n有識也，必嚴居正言，以先導之；及其束發也，授明師以成其技；十九見\r\n志，請賓冠之，足以死其意；血脈澄靜，娉內以定之，信承親授，無有所\r\n疑；冠子不言，發子不笞，听其微諫，無令憂之，此為人父之道也。詩曰\r\n：“父兮生我，母兮鞠我。拊我畜我，長我育我。顧我复我，出入腹我。\r\n”\r\n                                 卷八\r\n    越王勾踐使廉稽獻民于荊王，荊王使者曰：“越、夷狄之國也，臣請\r\n欺其使者。”荊王曰：“越王、賢人也，其使者亦賢，子其慎之！”使者\r\n出，見廉稽曰：“冠、則得以俗見，不冠、不得見。”廉稽曰：“夫越、\r\n亦周室之列封也，不得處于大國，而處江海之陂，與之讌魚鱉為伍，文身\r\n翦發，而后處焉。今來至上國，必曰：‘冠、得俗見，不冠、不得見。’\r\n如此、則上國使适越，亦將劓墨文身翦發，而后得以俗見，可乎？”荊王\r\n聞之，披衣出謝。孔子曰：“使于四方，不辱君命，可謂士矣。”\r\n    人之所以好富貴安樂，為人所稱譽者、為身也；惡貧賤危辱，為人所\r\n謗毀者、亦為身也。然身何貴也？莫貴于气；人得气則生，失氣則死；其\r\n气非金帛珠玉也，不可求于人也；非繒布五谷也，不可糴買而得也；在吾\r\n身耳，不可不慎也。詩曰：“既明且哲，以保其身。”\r\n    吳人伐楚，昭王去國，國有屠羊說從行，昭王反國，賞從者，及說，\r\n說辭曰：“君失國，臣所失者屠；君反國，臣亦反其屠。臣之祿既厚，又\r\n何賞之？”辭不受命，君強之，說曰：“君失國，非臣之罪，故不伏誅；\r\n君反國，非臣之功、故不受其賞。吳師入郢，臣畏寇避患，君反國，說何\r\n事焉。”君曰：“不受，則見之。”說對曰：“楚國之法，商人欲見于君\r\n者，必有大獻重質，然后得見。今臣智不能存國，節不能死君，勇不能待\r\n寇，然見之，非國法也。”遂不受命，入于澗中。昭王謂司馬子期曰：“\r\n有人于此，居處甚約，議論甚高，為我求之，愿為兄弟，請為三公。”司\r\n馬子期舍車徒求之，五日五夜，見之，謂曰：“國危不救，非仁也；君命\r\n不從，非忠也；惡富貴于上，甘貧苦于下，意者過也。今君愿為兄弟，請\r\n為三公，不听君，何也？”說曰：“三公之位，我知其貴于刀俎之肆矣；\r\n万鐘之祿，我知其富于屠年之利矣。今見爵祿之利，而忘辭受之禮，非所\r\n聞也。”遂辭三公之位，而反乎屠羊之肆。君子聞之曰：“甚矣哉！屠羊\r\n子之為也，約己持窮，而處人之國矣。”說曰：“何謂窮？吾讓之以禮，\r\n而終其國也。”曰：“在深淵之中，而不援彼之危，見昭王德衰于吳，而\r\n怀寶絕跡，以病其國，欲獨全己者也，是厚于己而薄于君，狷乎！非救世\r\n者也。”“何如則可謂救世矣？”曰：“若申伯仲山甫可謂救世矣！昔者\r\n、周德大衰，道廢于厲，申伯仲山甫輔相宣王，撥亂世，反之正，天下略\r\n振，宗廟复興，申伯仲山甫乃并順天下，匡救邪失，喻德教，舉遺士，海\r\n內翕然向風。故百姓勃然詠宣王之德。詩曰：‘周邦咸喜，戎有良翰。’\r\n又曰：‘邦國若否，仲山甫明之。既明且哲，以保其身。夙夜匪懈，以事\r\n一人。’如是、可謂救世矣。”\r\n    齊崔杼s庄公，荊蒯芮使晉而反。其仆曰：“崔杼s庄公，子將奚如\r\n？”荊蒯芮曰：“驅之！將入死而報君。”其仆曰：“君之無道也，四鄰\r\n諸侯莫不聞也，以夫子而死之，不亦難乎？”荊蒯芮曰：“善哉！而言也\r\n！早言，我能諫；諫而不用，我能去；今既不諫，又不去。吾聞之；食其\r\n食，死其事，吾既食亂君之食，又安得治君而死之！”遂驅車而入，死其\r\n事。仆曰：“人有亂君，猶必死之；我有治長，可無死乎！”乃結轡自刎\r\n于車上。君子聞之，曰：“荊蒯芮可謂守節死義矣，仆夫則無為死也，猶\r\n飲食而遇毒也。”詩曰：“風夜匪懈，以事一人。”荊先生之謂也。易曰\r\n：“不琩隡w，或承之羞。”仆夫之謂也。\r\n    遜而直、上也，切次之，謗諫為下，懦為死。詩曰：“柔亦不茹。”\r\n    宋万与庄公戰，獲乎庄公，庄公敗舍諸宮中，數月，然后歸之，反為\r\n大夫于宋。宋万与閔公博，婦人皆在側，万曰：“甚矣！魯侯之淑，魯侯\r\n之美也，天下諸侯宜為君者、惟魯侯耳！”閔公矜此婦人，妒其言，顧曰\r\n：“爾虜，焉知魯侯之美惡乎？”宋万怒，博閔公，絕。仇牧聞君s，趨\r\n而至，遇之于門，手劍而叱之，万臂仇牧，碎其首，齒著乎門闔。仇牧可\r\n謂不畏強御矣。詩曰：“惟仲山甫，柔亦不茹，剛亦不吐。”\r\n    可于君，不可于父，孝子不為也；可于父，不可于君，君子不為也。\r\n故君不可奪，親亦不可奪也。詩曰：“愷悌君子，四方為則。”\r\n    黃帝即位，施惠承天，一道修德，惟仁是行，宇內和平，未見鳳凰，\r\n惟思其象，夙寐晨興，乃召天老而問之，曰：“鳳象何如？”天老對曰：\r\n“夫鳳象、鴻前麟后，蛇頸而魚尾，龍文而龜身，燕頷而雞啄；戴德負仁\r\n，抱中挾義；小音金，大音鼓；延頸奮翼，五彩備明；舉動八風，气應時\r\n雨；食有質，飲有儀；往即文始，來即嘉成；惟鳳為能通天祉，應地靈，\r\n律五音，覽九德。天下有道，得鳳象之一，則鳳過之，得鳳象之二，則鳳\r\n翔之，得鳳象之三，則鳳集之，得鳳象之四，則鳳春秋下之，得鳳象之五\r\n，則鳳沒身居之。”黃帝曰：“于戲！允哉！朕何敢与焉。”于是黃帝乃\r\n服黃衣，戴黃冕，致齋于宮，鳳乃蔽日而至，黃帝降于東階，西面再拜稽\r\n首，曰：“皇天降祉，不敢不承命。”鳳乃止帝東國，集帝梧桐，食帝竹\r\n實，沒身不去。詩曰：“鳳凰于飛，劌劌其羽，亦集爰止。”\r\n    魏文侯有子曰擊，次曰訴，訴少而立以嗣，封擊中山。三年莫往來，\r\n其傅趙蒼唐曰：“父忘子，子不可忘父，何不遣使乎？”擊曰：“愿之，\r\n而未有所使也。”蒼唐曰：“臣請使。”擊曰：“諾。”于是乃問君所好\r\n与所嗜，曰：“君好北犬，嗜晨鷫。”遂求北犬晨鷫賚行。蒼唐至，曰：\r\n“北蕃中山之君有北犬晨鷫，使蒼唐再拜獻之。”文侯曰：“擊知吾好北\r\n犬晨鷫也，則見使者。”文侯曰：“擊無恙乎？”蒼唐唯唯而不對，三問\r\n而三不對。文侯曰：“不對何也？”蒼唐曰：“臣聞：諸侯不名。君既已\r\n賜弊邑，使得小國侯，君問以名，不敢對也。”文侯曰：“中山之君無恙\r\n乎？”蒼唐曰：“今者、臣之來，拜送于郊。”文侯曰：“中山之君長短\r\n若何矣？”蒼唐曰：“問諸侯，比諸侯；諸侯之朝，則側者皆人臣，無所\r\n比之，然則、所賜衣裘，几能胜之矣。”文侯曰：“中山之君亦何好乎？\r\n”對曰：“好詩。”文侯曰：“于詩何好？”曰：“好黍离与晨風。”文\r\n侯曰：“黍离何哉？”對曰：“彼黍离离，彼稷之苗。行邁靡靡，中心搖\r\n搖。知我者、謂我心憂；不知我者、謂我何求。悠悠蒼天，此何人哉？”\r\n文侯曰：“怨乎？”曰：“非敢怨也，時思也。”文侯曰：“晨風謂何？\r\n”對曰：“彼晨風，郁彼北林。未見君子，憂心欽欽。如何如何！忘我實\r\n多。”于是文侯大悅，曰：“欲知其子，視其母；欲知其君，視其所使。\r\n中山君不賢，惡能得賢。”遂廢太子訴，召中山君以為嗣。詩曰：“鳳凰\r\n于飛，劌劌其羽，亦集爰止。藹藹王多吉士，惟君子使，媚于天子。”君\r\n子曰：“夫使、非直敝車罷馬而已，亦將喻誠信，通气志，明好惡，然后\r\n可使也。”\r\n    子賤治單父其民附，孔子曰：“告丘之所以治之者。”對曰：“不齊\r\n時發倉廩，振困窮，補不足。”孔子曰：“是小人附耳，未也。”對曰：\r\n“賞有能，招賢才，退不肖。”孔子曰：“是士附耳，未也。”對曰：“\r\n所父事者三人，所兄事者五人，所友者十有二人，所師者一人。”孔子曰\r\n：“所父事者三人，〔足以教孝矣，〕所兄事者五人，足以教弟矣；所友\r\n者十有二人，足以壅蔽矣；所師者一人，足以慮無失策，舉無敗功矣。惜\r\n乎！不齊〔之所為者小也，〕為之大，功乃与堯舜參矣。”詩曰：“愷悌\r\n君子，民之父母。”子賤其似之矣。\r\n    度地圖居以立國，崇恩博利以怀眾，明好惡以正法度，率民力稼，學\r\n校庠序以立教，事老養孤以化民，升賢賞功以勸善，懲奸絀失以丑惡，講\r\n御習射以防患，禁奸止邪以除害，接賢連友以廣智，宗親族附以益強。詩\r\n曰：“愷悌君子。”\r\n    齊景公使人于楚，楚王与之上九重之台，顧使者曰：“齊有台若此乎\r\n？”使者曰：“吾君有治位之坐，土階三等，茅茨不翦，朴椽不壅擼燦\r\n蝺w轎爸湊呃停簿又湊嚀　參峋醷?台若此者！”楚王蓋悒如也。使者可\r\n謂不辱君命，其能專對矣。\r\n    傳曰：予小子使爾繼邵公之后。受命者必以其祖命之。孔子為魯司寇\r\n，命之曰：“宋公之子弗甫有孫魯孔丘，命爾為司寇。”孔子曰：“弗甫\r\n敦及厥辟，將不堪。”公曰：“不妄。”\r\n    傳曰：諸侯之有德，天子錫之：一錫車馬，再錫衣服，三錫虎賁，四\r\n錫樂器，五錫納陛，六錫朱戶，七錫弓矢，八錫榥鉞，九錫鬯。詩曰：“\r\n厘爾圭瓚，鬯一卣。”齊景公問子貢曰：“先生何師？”對曰：“魯仲尼\r\n。”曰：“仲尼賢乎？”曰：“圣人也，豈直賢哉！”景公嘻然而笑曰：\r\n“其圣何如？”子貢曰：“不知也。”景公悖然作色曰：“始言圣人，今\r\n言不知，何也？”子貢曰：“臣終身戴天，不知天之高也；終身踐地，不\r\n知地之厚也。若臣之事仲尼，譬猶渴操壺杓，就江海而飲之，腹滿而去，\r\n又安知江海之深乎？”景公曰：“先生之譽，得無太甚乎！”子貢曰：“\r\n臣賜何敢甚言，尚慮不及耳！臣譽仲尼，譬猶兩手捧土而附泰山，其無益\r\n亦明矣；使臣不譽仲尼，譬猶兩手杷泰山，無損亦明矣。”景公曰：“善\r\n豈其然！善豈其然！”詩曰：“綿綿翼翼，不測不克。”\r\n    一谷不升謂之荒，二谷不升謂之飢，三谷不升謂之饉，四谷不升謂之\r\n荒，五谷不升謂之大侵。大侵之禮，君食不兼味，台榭不飾，道路不除，\r\n百官補而不制，鬼神禱而不祠，此大侵之禮也。詩曰：“我居御卒荒。”\r\n此之謂也。\r\n    古者、天子為諸侯受封，謂之采地，百里諸侯以三十里，七十里諸侯\r\n以二十里，五十里諸侯以十里。其后子孫雖有罪而絀，使子孫賢者守其地\r\n，世世以祠其始受封之君，此之謂興滅國，繼絕世也。書曰：“茲予享于\r\n先王，爾祖其從享之。”\r\n    梁山崩，晉君召大夫伯宗，道逢輦者，以其輦服其道，伯宗使其右下\r\n，欲鞭之。輦者曰：“君趨道豈不遠矣，不知事而行，可乎？”伯宗喜，\r\n問其所居。曰：“絳人也。”伯宗曰：“子亦有聞乎？”曰：“梁山崩，\r\n壅河，顧三日不流，是以召子。”伯宗曰：“如之何？”曰：“天有山，\r\n天崩之；天有河，天壅之。伯宗將如之何！”伯宗私問之。曰：“君其率\r\n群臣，素服而哭之，既而祠焉，河斯流矣。”伯宗問其姓名，弗告。伯宗\r\n到，君問，伯宗以其言對。于是君素服，率群臣而哭之，既而祠焉，河斯\r\n流矣。君問伯宗何以知之，伯宗不言受輦者，詐以自知。孔子聞之，曰：\r\n“伯宗其無后，攘人之善。”詩曰：“天降喪亂，滅我立王。”又曰：“\r\n畏天之威，于時保之。”\r\n    晉平公使范昭觀齊國之政，景公錫之宴，晏子在前，范昭趨曰：“愿\r\n君之y樽以為壽。”景公顧左右曰：“酌寡人樽，獻之客。”〔“范昭已\r\n飲。”〕晏子對曰：“徹去樽。”范昭不說，起舞，顧太師曰：“子為我\r\n奏成周之樂，愿舞。”太師對曰：“盲臣不習。”范昭起，出門。景公謂\r\n晏子曰：“夫晉、天下大國也，使范昭來觀齊國之政，今子怒大國之使者\r\n，將奈何？”晏子曰：“范昭之為人也，非陋而不知禮也，是欲試吾君，\r\n嬰故不從。”于是景公召太師而問之曰：“范昭使子奏成周之樂，何故不\r\n調？”對如晏子。于是范昭歸，報平公曰：“齊未可找砟玨Z碴套爸矗晃\r\n岱鈣淅鄭蔡筆爸礎！笨鬃游之，曰：“善乎！晏子不出俎豆之，折衝千里\r\n。”詩曰：“實右序有周，薄言震之，莫不震疊。”\r\n    三公者何？曰：司空、司馬、司徒也。司馬主天，司空主土，司徒主\r\n人。故陰陽不和，四時不節，星辰失度，災變异常，則責之司馬。山陵崩\r\n竭，川谷不流，五谷不植，草木不茂，則責之司空。君臣不正，人道不和\r\n，國多盜賊，下怨其上，則責之司徒。故三公典其職，憂其分，舉其辯，\r\n明其隱，此三公之任也。詩曰：“濟濟多士，文王以宁。”又曰：“明昭\r\n有周，式序在位。”言各稱職也。\r\n    夫賢君之治也：溫良而和，寬容而愛，刑清而省，喜賞而惡罰，移風\r\n崇教，生而不殺，布惠施恩，仁不偏与，不奪民力，役不菖時，百姓得耕\r\n，家有收聚，民無凍餒，食無腐敗，士不造無用，雕文不粥于肆，斧斤以\r\n時入山林，國無佚士，皆用于世，黎庶歡樂，衍盈方外，遠人歸義，重譯\r\n執贄，故得風雨不烈。小雅曰：“有{萋萋，興雨祈祈。”以是知太平無\r\n飄風暴雨明矣。\r\n    昨日何生？今日何成？必念歸厚，必念治生；日慎一日，完如金城。\r\n詩曰：“我日斯邁，而月斯征。夙興夜寐，無忝爾所生。”\r\n    官怠于有成，病加于小愈，禍生于懈惰，孝衰于妻子，察此四者、慎\r\n終如始。易曰：“小狐汔濟，濡其尾。”詩曰：“靡不有初，鮮克有終。\r\n”\r\n    孔子燕居，子貢攝齊而前曰：“弟子事夫子有年矣，才竭而智罷，振\r\n于學問，不能复進，請一休焉。”子曰：“賜也，欲焉休乎？”曰：“賜\r\n欲休于事君。”孔子曰：“詩云：‘夙夜匪懈，以事一人。’為之若此其\r\n不易也，若之何其休也！”曰：“賜休于事父。”孔子曰：“詩云：‘孝\r\n子不匱，永錫爾類。’為之若此其不易也，如之何其休也！”曰：“賜欲\r\n休于事兄弟。”孔子曰：“詩云：‘妻子好合，如鼓瑟琴。兄弟既翕，和\r\n樂且耽。’為之若此其不易也，如之何其休也！”曰：“賜欲休于耕田。\r\n”孔子曰：“詩云：‘晝爾于茅，宵爾索；亟其乘屋，其始播百谷。’為\r\n之若此其不易也，若之何其休也。”子貢曰：“君子亦有休乎？”孔子曰\r\n：“闔棺兮乃止播耳，不知其時之易遷兮，此之謂君子所休也。故學而不\r\n已，闔棺乃止。”詩曰：“日就月將。”言學者也。\r\n    魯哀公問冉有曰：“凡人之質而已，將必學而后為君子乎？”冉有對\r\n曰：“臣聞之：雖有良玉，不刻鏤，則不成器；雖有美質，不學，則不成\r\n君子。”曰：“何以知其然也？”“夫子路、卞之野人也，子貢、衛之賈\r\n人也，皆學問于孔子，遂為天下顯士，諸侯聞之，莫不尊敬，卿大夫聞之\r\n，莫不親愛，學之故也。昔吳楚燕代謀為一舉而欲伐秦，祧賈、監門之子\r\n也，為秦往使也，遂絕其謀，止其兵，及其反國，秦王大悅，立為上卿。\r\n夫百里奚、齊之乞者也，逐于齊西，無以進，自賣五羊皮，為一軛車，見\r\n秦繆公，立為相，遂霸西戎。太公望少為人婿，老而見去，屠牛朝歌，賃\r\n于棘津，釣于溪，文王舉而用之，封于齊。管仲親射桓公，遂除報讎之心\r\n，立以為相，存亡繼絕，九合諸侯，一匡天下。此四子者、皆嘗卑賤窮辱\r\n矣、然其名聲馳于后世，豈非學問之所致乎？由此觀之，士必學問然后成\r\n君子。詩曰：‘日就月將。’”于是哀公嘻然而笑曰：“寡人雖不敏，請\r\n奉先生之教矣。”\r\n    曾子有過，曾引杖擊之，仆地，有間，乃蘇，起曰：“先生得無病乎\r\n？”魯人賢曾子，以告夫子。夫子告門人：“參來，〔勿內也。”曾參自\r\n以無罪，使人謝孔子，孔子曰：“〕汝不聞：昔者、舜為人子乎？小棰則\r\n待笞，大杖則逃。索而使之，未嘗不在側；索而殺之，未嘗可得。今汝委\r\n身以待暴怒，拱立不去，殺身以陷父不義，其不孝孰大焉？汝非王者之民\r\n〔也，殺王者之民〕，其罪何如？”詩曰：“优哉柔哉！亦是戾矣！”又\r\n曰：“載色載笑，匪怒伊教。”\r\n    齊景公使人為弓，三年乃成，景公得弓而射，不穿三札，景公怒，將\r\n殺弓人。弓人之妻往見景公曰：“蔡人之子，弓人之妻也。此弓者、太山\r\n之南，烏號之柘，軂牛之角，荊麋之筋，河魚之膠也。四物、天下之練材\r\n也，不宜穿札之少如此。且妾聞：奚公之車，不能獨走；莫邪雖利，不能\r\n獨斷；必有以動之。夫射之道：在手若附枝，掌若握卵，四指如斷短杖，\r\n右手發之，左手不知，此蓋射之道。”景公以為儀而射之，穿七札，蔡人\r\n之夫立出矣。詩曰：“好是正直。”\r\n    齊有得罪于景公者，景公大怒，縛置之殿下，召左右肢解之，敢諫者\r\n誅。晏子左手持頭，右手磨刀，仰而問曰：“古者明王圣主其肢解人，不\r\n審從何肢解始也？”景公离席曰：“縱之，罪在寡人。”詩曰：“好是正\r\n直。”\r\n    傳曰：“居處齊則色姝，食飲齊則气珍，言語齊則信听，思齊則成，\r\n志齊則盈。五者齊，斯神居之。詩曰：“既和且平，依我磬聲。”\r\n    魏文侯問狐卷子曰：“父賢足恃乎？”對曰：“不足。”“子賢足恃\r\n乎？”對曰：“不足。”“兄賢足恃乎？”曰：“不足。”“弟賢足恃乎\r\n？”對曰：“不足。”“臣賢足恃乎？”對曰：“不足。”文侯勃然作色\r\n而怒曰：“寡人問此五者于子，一一皆以為不足者，何也？”對曰：“父\r\n賢不過堯，而丹朱放；子賢不過舜，而瞽瞍頑；兄賢不過舜，而象傲；弟\r\n賢不過周公，而管叔誅；臣賢不過湯武，而桀紂伐。望人者不至，恃人者\r\n不久。君欲治，從身始，人何可恃乎？”詩曰：“自求伊祜。”\r\n    湯作護。聞其宮聲，使人溫良而寬大；聞其商聲，使人方廉而好義；\r\n聞其角聲，使人惻隱而愛仁；聞其征聲，使人樂養而好施；聞其羽聲，使\r\n人恭敬而好禮。詩曰：“湯降不遲，圣敬日躋。”\r\n    孔子曰：“易先同人，后大有，承之以謙，不亦可乎？”故天道虧盈\r\n而益謙，地道變盈而流謙，鬼神害盈而福謙，人道惡盈而好謙。謙者、抑\r\n事而損者也，持盈之道，抑而損之，此謙德之于行也，順之者吉，逆之者\r\n凶。五帝既沒，三王既衰，能行謙德者，其惟周公乎！文王之子，武王之\r\n弟，成王之叔父，假天子之尊位七年，所執贄而帥見者十人，所還質而友\r\n見者十三人，窮巷白屋之士所先見者四十九人，時進善者百人，宮朝者千\r\n人，諫臣五人，輔臣五人，拂臣六人，載干戈以至于封侯，而同姓之士百\r\n人。孔子曰：“猶以周公為天下賞，則以同族為眾，而异族為寡也。”故\r\n德行寬容、而守之以恭者榮；土地廣大、而守之以儉者安；位尊祿重、而\r\n守之以卑者貴；人眾兵強、而守之以畏者胜；聰明睿智、而守之以愚者哲\r\n；博聞強記、而守之以淺者不溢。此六者皆謙德也。易曰：“謙、亨，君\r\n子有終，吉。”能以此終吉者、君子之道也。貴為天子，富有四海，而德\r\n不謙，以亡其自身者、桀紂是也，而況眾庶乎！夫易有一道焉，大足以治\r\n天下，中足以安家國，近足以守其身者、其惟謙德乎！詩曰：“湯降不遲\r\n，圣敬日躋。”\r\n    昔者、田子方出，見老馬于道，喟然有志焉，以問御者曰：“此何馬\r\n也？”曰：“故公家畜也，罷而不為用，故出放也。”田子方曰：“少盡\r\n其力，而老去其身，仁者不為也。”\r\n束帛而贖之。窮士聞之，知所歸心矣。詩曰：“湯降不遲，圣敬日躋。”\r\n    齊庄公出獵，有螳舉足將摶其輪。問其御曰：“此何虫也？”御曰：\r\n“此螳也。其為虫、知進而不知退，不量力而輕就敵。”庄公曰：“以為\r\n人，必為天下勇士矣。”于是回車避之。而勇士歸之。詩曰：“湯降不遲\r\n。”\r\n    魏文侯問李克曰：“人有惡乎？”李克曰：“有。夫貴者、則賤者惡\r\n之，富者、則貧者惡之，智者、則愚者惡之。”文侯曰：“善行此三者、\r\n使人勿惡，亦可乎？”李克曰：“可。臣聞：貴而下賤，則眾弗惡也；富\r\n能分貧，則窮士弗惡也；智而教愚，則童蒙者弗惡也。”文侯曰：“善哉\r\n言乎！堯舜其猶病諸！寡人雖不敏，請守斯語矣。”詩曰：“不遑啟處。\r\n”\r\n    有鳥于此，架巢于葭葦之顛，天喟然而風，則葭折而巢坏何？其所托\r\n者弱也。稷蜂不攻，而社鼠不熏，非以稷蜂社鼠之神，其所托者善也。故\r\n圣人求圣者以輔。夫吞舟之魚大矣，蕩而失水，則為螻蟻所制，失其輔也\r\n。故曰：不明爾德，時無背無側；爾德不明，以無陪無卿。”\r\n\r\n\r\n\r\nVolume 9-10\r\n\r\n                                                  卷九\r\n    孟子少時誦，其母方織，孟輟然中止，乃复進，其母知其也，呼而問\r\n之曰：“何為中止？”對曰：“有所失复得。”其母引刀裂其織，以此誡\r\n之，自是之后，孟子不复矣。孟子少時，東家殺豚，孟子問其母曰：“東\r\n家殺豚，何為？”母曰：“欲啖汝。”其母自悔而言曰：“吾怀妊是子，\r\n席不止，不坐；割不正，不食；胎教之也。今适有知而欺之，是教之不信\r\n也。”乃買東家豚肉以食之，明不欺也。詩曰：“宜爾子孫繩繩兮。”言\r\n賢母使子賢也。\r\n    田子為相，三年歸休，得金百鎰，奉其母。母曰：“子安得此金？”\r\n對曰：“所受俸祿也。”母曰：“為相三年，不食乎？治官如此，非吾所\r\n欲也。孝子之事親也，盡力致誠，不義之物，不入于館，為人子不可不孝\r\n也！子其去之。”田子愧慚，走出，造朝還金，退請就獄。王賢其母，說\r\n其義，即舍田子罪，令复為相，以金賜其母。詩曰：“宜爾子孫繩繩兮。\r\n”\r\n    孔子行，聞哭聲甚悲。孔子曰：“驅！驅！前有賢者。”至、則皋魚\r\n也。被褐擁潪，哭于道傍。孔子辟車与之言曰：“子非有喪，何哭之悲也\r\n？”皋魚曰：“吾失之三矣：少而學，游諸侯，以后吾親，失之一也；高\r\n尚吾志，間吾事君，失之二也；与友厚而小絕之，失之三矣。樹欲靜而風\r\n不止，子欲養而親不待也。往而不可〔追者，年也，去而不可〕得見者、\r\n親也。吾請從此辭矣。”立槁而死。孔子曰：“弟子誡之，足以識矣。”\r\n于是門人辭歸而養親者十有三人。\r\n    子路曰：“有人于斯，夙興夜寐，手足胼胝，而面目黧黑，樹藝五谷\r\n，以事其親，而無孝子之名者、何也？”孔子曰：“吾意者、身未敬邪！\r\n色不順邪！辭不遜邪！古人有言曰：‘衣歟！食歟！曾不爾即。’子勞以\r\n事其親，無此三者，何為無孝之名！意者、所友非仁人邪！坐，語汝，雖\r\n有國士之力，不能自舉其身，非無力也，勢不便也。是以君子入則篤孝，\r\n出則友賢，何為其無孝子之名！詩曰：“父母孔邇。”\r\n    伯牙鼓琴，鐘子期听之，方鼓琴，志在山，鐘子期曰：“善哉！鼓琴\r\n！巍巍乎如太山。”志在流水，鐘子期曰：“善哉！鼓琴！洋洋乎若江河\r\n。”鐘子期死，伯牙僻琴絕弦，終身不复鼓琴，以為世無足与鼓琴也。非\r\n獨琴如此，賢者亦有之，苟非其時，則賢者將奚由得遂其功哉！\r\n    秦攻魏，破之。少子亡而不得。令魏國曰：“有得公子者，賜金千斤\r\n；匿者、罪至十族。”公子乳母与俱亡。人謂乳母曰：“得公子者賞甚重\r\n，乳母當知公子處而言之。”乳母應之曰：“我不知其處，雖知之，死則\r\n死，不可以言也。為人養子，不能隱而言之，是畔上畏死。吾聞：忠不畔\r\n上，勇不畏死。凡養人子者，生之，非務殺之也，豈可見利畏誅之故，廢\r\n義而行詐哉！吾不能生而使公子獨死矣。”遂与公子俱逃澤中。秦軍見而\r\n射之，乳母以身蔽之，著十二矢，遂不令中公子。秦王聞之，饗以太牢，\r\n且爵其兄為大夫。詩曰：“我心匪石，不可轉也。”\r\n    子路曰：“人善我，我亦善之；人不善我，我不善之。”子貢曰：“\r\n人善我，我亦善之；人不善我，我則引之進退而己耳。”顏回曰：“人善\r\n我，我亦善之；人不善我，我亦善之。”三子所持各异，問于夫子。夫子\r\n曰：“由之所持，蠻貊之言也；賜之所言，朋友之言也；回之所言，親屬\r\n之言也。”詩曰：“人之無良，我以為兄。”\r\n    齊景公縱酒，醉，而解衣冠，鼓琴以自樂。顧左右曰：“仁人亦樂此\r\n乎？”左右曰：“仁人耳目猶人，何為不樂乎！”景公曰：“駕車以迎晏\r\n子。”晏子聞之，朝服而至。景公曰：“今者、寡人此樂，愿與大夫同之\r\n。”晏子曰：“君言過矣！自齊國五尺已上，力皆能胜嬰与君，所以不敢\r\n者、畏禮也。故自天子無禮，則無以守社稷；諸侯無禮，則無以守其國；\r\n為人上無禮，則無以使其下；為人下無禮，則無以事其上；大夫無禮，則\r\n無以治其家；兄弟無禮，則不同居；人而無禮，不若遄死。”景公色，离\r\n席而謝曰：“寡人不仁無良，左右淫湎寡人，以至于此，請殺左右，以補\r\n其過。”晏子曰：“左右無過。君好禮，則有禮者至，無禮者去；君惡禮\r\n，則無禮者至，有禮者去。左右何罪乎？”景公曰：“善哉！”乃更衣而\r\n坐，觴酒三行，晏子辭去，景公拜送。詩曰：“人而無禮，胡不遄死。”\r\n    傳曰：堂衣若扣孔子之門，曰：“丘在乎？丘在乎？”子貢應之曰：\r\n“君子尊賢而容眾，嘉善而矜不能，親內及外，己所不欲，勿施于人。子\r\n何言吾師之名焉？”堂衣若曰：“子何年少言之絞？”子貢曰：“大車不\r\n絞，則不成其任；琴瑟不絞，則不成其音。子之言絞，是以絞之也。”堂\r\n衣若曰：“吾始以鴻之力，今徒翼耳！”子貢曰：“非鴻之力，安能舉其\r\n翼！”詩曰：“如切如?，如琢如磨。”\r\n    齊景公出弋昭華之池，顏鄧聚主鳥而亡之，景公怒，而欲殺之。晏子\r\n曰：“夫鄧聚有死罪四，請數而誅之。”景公曰：“諾。”晏子曰：“鄧\r\n聚為吾君主鳥而亡之，是罪一也；使吾君以鳥之故而殺人，是罪二也；使\r\n四國諸侯聞之，以吾君重鳥而輕士，是罪三也；天子聞之，必將貶絀吾君\r\n，危其社稷，絕其宗廟，是罪四也。此四罪者、故當殺無赦，臣請加誅焉\r\n。”景公曰：“止。此亦吾過矣，愿夫子為寡人敬謝焉。”詩曰：“邦之\r\n司直。”\r\n    魏文侯問于解狐曰：“寡人將立西河之守，誰可用者？”解狐對曰：\r\n“荊伯柳者、賢人，殆可。”〔文侯曰：“是非子之讎也？”對曰：“君\r\n問可，非問讎也。”〕文侯將以荊伯柳為西河守。荊伯柳問左右，誰言我\r\n于吾君。左右皆曰：“解狐。”荊伯柳見解狐而謝之曰：“子乃寬臣之過\r\n也，言于君，謹再拜謝。”解狐曰：“言子者，公也；怨子者，吾私也。\r\n公事已行，怨子如故。”張弓射之，走十步而沒，可謂勇矣。詩曰：“邦\r\n之司直。”\r\n    楚有善相人者，所言無遺美，聞于國中。庄王召見而問焉。對曰：“\r\n臣非能相人也，能相人之友者也。觀布衣者，其友皆孝悌篤謹畏令，如此\r\n者，家必日益，而身日安，此所謂吉人者也。觀事君者，其友皆誠信有行\r\n好善，如此者、措事日益，官職日進，此所謂吉臣者也。人主朝臣多賢，\r\n左右多忠，主有失敗，皆交爭正諫，如此者、國日安，主日尊，名聲日顯\r\n，此所謂吉主者也。臣非能相人也，觀友者也。”王曰：“善。”其所以\r\n任賢使能，而霸天下者，始遇之于是也。詩曰：“彼己之子，邦之彥兮。\r\n”\r\n    孔子出游少源之野。有婦人中澤而哭，其音甚哀。孔子使弟子問焉，\r\n曰：“夫人何哭之哀？”婦人曰：“鄉者、刈蓍薪，亡吾蓍簪，吾是以哀\r\n也。”弟子曰：“刈蓍薪而亡蓍簪，有何悲焉！”婦人曰：“非傷亡簪也\r\n，蓋不忘故也。”\r\n    傳曰：君子之聞道，入之于耳，藏之于心，察之以仁，守之以信，行\r\n之以義，出之以遜，故人無不虛心而听也。小人之聞道，入之于耳，出之\r\n于口，苟言而已，譬如飽食而嘔之，其不惟肌膚無益，而于志亦戾矣。詩\r\n曰：“胡能有定。”\r\n    孔子與子貢子路顏淵游于戎山之上。孔子喟然嘆曰：“二三子各言爾\r\n志，予將覽焉。由、爾何如？”對曰：“得白羽如月，赤羽如朱，擊鐘鼓\r\n者、上聞于天，下槊于地，使將而攻之，惟由為能。”孔子曰：“勇士哉\r\n！賜、爾何如？”對曰：“得素衣縞冠，使于兩國之間，不持尺寸之兵，\r\n斗升之糧，使兩國相親如弟兄。”孔子曰：“辯士哉！回、爾何如？”對\r\n曰：“鮑魚不与蘭同笥而藏，桀紂不与堯舜同時而治。二子已言，回何言\r\n哉！”孔子曰：“回有鄙之心。”顏淵曰：“愿得明王圣主為之相，使城\r\n郭不治，溝池不鑿，陰陽和調，家給人足，鑄庫兵以為農器。”孔子曰：\r\n“大士哉！由來區區汝何攻？賜來便便汝何使？愿得之冠，為子宰焉。”\r\n    賢士不以恥食，不以辱得。老子曰：“名与身孰親？身与貨孰多？得\r\n与亡孰病？是故甚愛必大費，多藏必厚亡。知足不辱，知止不殆，可以長\r\n久。大成若缺，其用不敝；大盈若衝，其用不窮；大直若　大辯若訥，大\r\n巧若拙，其用不屈。罪莫大于多欲，禍莫大于不知足。故知足之足，常足\r\n矣。”\r\n    孟子妻獨居，踞，孟子入戶視之。白其母曰：“婦無禮，請去之。”\r\n母曰：“何也？”曰：“踞。”其母曰：“何知之？”孟子曰：“我親見\r\n之。”母曰：“乃汝無禮也，非婦無禮。禮不云乎：‘將入門，〔問孰存\r\n；〕將上堂，聲必揚；將入戶，視必下。’不掩人不備也。今汝往燕私之\r\n處，入戶不有聲，令人踞而視之，是汝之無禮也，非婦無禮也。”于是孟\r\n子自責，不敢出婦。詩曰：“采葑采菲，無以下體？”\r\n    孔子出衛之東門，逆姑布子卿。曰：“二三子引車避，有人將來，必\r\n相我者也，志之。”姑布子卿亦曰：“二三子引車避，有圣人將來。”孔\r\n子下，步。姑布子卿迎而視之五十步，從而望之五十步。顧子貢曰：“是\r\n何為者也？”子貢曰：“賜之師也，所謂魯孔丘也。”姑布子卿曰：“是\r\n魯孔丘歟！吾固聞之。”子貢曰：“賜之師何如？”姑布子卿曰：“得堯\r\n之顙，舜之目，禹之頸，皋陶之喙。從前視之，盎盎乎似有王者；從后視\r\n之，高肩弱脊，此惟不及四圣者也。”子貢吁然。姑布子卿曰：“子何患\r\n焉。污面而不惡，葭喙而不借，遠而望之，羸乎若喪家之狗，子何患焉！\r\n子何患焉！”子貢以告孔子。孔子無所辭，獨辭喪家之狗耳，曰：“丘何\r\n敢乎？”子貢曰：“污面而不惡，葭喙而不借，賜以知之矣。不知喪家狗\r\n，何足辭也？”子曰：“賜、汝獨不見夫喪家之狗歟！既斂而槨，布器而\r\n祭，顧望無人。意欲施之，上無明王，下無賢士方伯，王道衰，政教失，\r\n強陵弱，眾暴寡，百姓縱心，莫之綱紀。是人固以丘為欲當之者也。丘何\r\n敢乎！”\r\n    修身不可不慎也：嗜欲侈則行虧，讒毀行則害成；患生于忿怒，禍起\r\n于纖微；污辱難湔洒，敗失不复追。不深念遠慮，后悔何益！徼幸者、伐\r\n性之斧也，嗜欲者、逐禍之馬也，謾誕者、趨禍之路也，毀于人者、困窮\r\n之舍也。是故君子不徼幸，節嗜欲，務忠信，無毀于一人，則名聲尚尊，\r\n稱為君子矣。詩曰：“何其處兮，必有与也。”\r\n    君子之居也，綏如安裘，晏如覆f。天下有道，則諸侯畏之；天下無\r\n道，則庶人易之。非獨今日，自古亦然。昔者，范蠡行游，与齊屠地居，\r\n奄忽龍變，仁義沈浮，湯湯慨慨，天地同憂。故君子居之，安得自若！詩\r\n曰：“心之憂矣，其誰知之？”\r\n    田子方之魏。魏太子從車百乘而迎之郊，太子再拜謁田子方，田子方\r\n不下車。太子不說曰：“敢問何如則可以驕人？”田子方曰：“吾聞以天\r\n下驕人而亡者、有矣。〔以一國驕人而亡者，有矣。〕由此觀之，則貧賤\r\n可以驕人矣。夫志不得，則授履而适秦楚耳，安往而不得貧賤乎？”于是\r\n太子再拜而后退，田子方遂不下車。\r\n    戴晉生弊衣冠而往見梁王。梁王曰：“前日寡人以上大夫之祿要先生\r\n，先生不留；今過寡人邪！”戴晉生欣然而笑，仰而永嘆曰：“嗟乎！由\r\n此觀之，君曾不足与游也。君不見大澤中雉乎？五步一，終日乃飽；羽毛\r\n悅澤，光照于日月；奮翼爭鳴，聲響于陵澤者何？彼樂其志也。援置之种\r\n校渤粱粟，不旦時而飽；然猶羽毛憔悴，志气益下，低頭不鳴，夫食豈不\r\n善哉？彼不得其志故也。今臣不遠千里而從君游者，豈食不足？竊慕君之\r\n道耳，臣始以君為好士，天下無雙，乃今見君不好士明矣！”辭而去，終\r\n不复往。\r\n    楚庄王使使賚金百斤，聘北郭先生。先生曰：“臣有箕帚之使，愿入\r\n計之。”即謂夫人曰：“楚欲以我為相，今日相，即結駟列騎，食方丈于\r\n前，如何？”婦人曰：“夫子以織屨為食，食粥綽模參漪c從欽摺臥眨坑\r\n胛鏤拗我病袢緗徭崍舋錚菜　膊還菹皇撤丈于前，所甘不過一肉。以容膝\r\n之安，一肉之味，而殉楚國之憂，其可乎？”于是遂不應聘，與婦去之。\r\n詩曰：“彼美淑姬，可与晤言。”\r\n    傳曰：昔戎將由余使秦。秦繆公問以得失之要，對曰：“古有國者，\r\n未嘗不以恭儉也，失國者、未嘗不以驕奢也。”由余因論五帝三王之所以\r\n衰，及至布衣之所以亡，繆公然之。于是告內史王繆曰：“鄰國有圣人，\r\n敵國之憂也。由余、圣人也，將奈之何？”王繆曰：“夫戎王居僻陋之地\r\n，未嘗見中國之聲色也，君其遺之女樂，以淫其志，亂其政，其臣下必疏\r\n，因為由余請緩期，使其君臣有間，然后可圖。”繆公曰：“善。”乃使\r\n王繆以女樂二列遺戎王，為由余請期，戎王大悅，許之。于是張酒听樂，\r\n日夜不休，終歲淫縱，卒馬多死。由余歸，數諫不听，去，之秦，秦公子\r\n迎，拜之上卿。\r\n    子夏過曾子。曾子曰：“入食。”子夏曰：“不為公費乎？”曾子曰\r\n：“君子有三費，飲食不在其中；君子有三樂，鐘磬琴瑟不在其中。”子\r\n夏曰：“敢問三樂？”曾子曰：“有親可畏，有君可事，有子可遺，此一\r\n樂也。有親可諫，有君可去，有子可怒，此二樂也。有君可喻，有友可助\r\n，此三樂也。”子夏問：“敢問三費？”曾子曰：“少而學，長而忘，此\r\n一費也。事君有功，而輕負之，此二費也，久交友而中絕之，此三費也。\r\n”子夏曰：“善哉！謹身事一言，愈于終身之誦；而事一士，愈于治万民\r\n之功；夫人不可以不知也。吾嘗?焉，吾田?歲不收，土莫不然，何況于人\r\n乎！与人以實，雖疏必密；与人以虛，雖戚必疏。夫實之与實，如膠如漆\r\n；虛之与虛，如薄冰之見晝日。君子可不留意哉！”詩曰：“神之听之，\r\n終和且平。”\r\n    晏子之妻使人布衣表。田無宇譏之曰：“出于室，何為者也？”晏子\r\n曰：“家臣也。”田無宇曰：“位為中卿，食田七十万，何用是人為畜之\r\n？”晏子曰：“棄老取少，謂之瞽；貴而忘漶謂之亂；見色而說，謂之逆\r\n。吾豈以逆亂瞽之道哉！”\r\n    夫鳳凰之初起也，嚮嚮十步，〔藩篱〕之雀喔咿而笑之，及其升于高\r\n，一　一信，展而云間，藩木之雀超然自知不及遠矣。士褐衣著，未嘗完\r\n也，　藿之食，未嘗飽也，世俗之士即以為羞耳；及其出則安百議，用則\r\n延民命，世俗之士超然自知不及遠矣。詩曰：“正是國人，胡不万年！”\r\n    齊王厚送女，欲妻屠牛吐，屠牛吐辭以疾。其友曰：“子終死腥臭之\r\n肆而已乎！何為辭之？”吐應之曰：“其女丑。”其友曰：“子何以知之\r\n？”吐曰：“以吾屠知之。”其友曰：“何謂也？”吐曰：“吾肉善，〔\r\n如量〕而去苦少耳；吾肉不善，雖以吾附益之，尚猶賈不售。今厚送子，\r\n子丑故耳。”其友后見之，果丑。傳曰：“目如擗杏，齒如編貝。”\r\n    傳曰：孔子過康子，子張子夏從。孔子入座。二子相与論，終日不決\r\n。子夏辭气甚隘，顏色甚變。子張曰：“子亦聞夫子之議論邪？徐言掮掮\r\n，威儀翼翼，后言先默，得之推讓，巍巍乎！蕩蕩乎！道有歸矣。小人之\r\n論也，專意自是，言人之非，淪目~腕，疾言噴噴，口沸目赤，一幸得胜\r\n，疾笑嗌嗌，威儀固陋，辭气鄙俗，是以君子賤之也。”\r\n\r\n                                 卷十\r\n    齊桓公逐白鹿，至麥丘之邦，遇人，曰：“何謂者也？”對曰：“臣\r\n、麥丘之邦人。”桓公曰：“叟年几何？”對曰：“臣年八十有三矣。”\r\n桓公曰：“美哉！”與之飲。曰：“叟盍為寡人壽也？”對曰：“野人不\r\n知為君王之壽。”桓公曰：“盍以叟之壽祝寡人矣？”邦人奉觴再拜曰：\r\n“使吾君固壽，金玉之賤，人民是寶。”桓公曰：“善哉！祝乎！寡人聞\r\n之矣：至德不孤，善言必再。叟盍优之？”邦人奉觴再拜曰：“使吾君好\r\n學士而不惡問，賢者在側，諫者得入。”桓公曰：“善哉！祝乎！寡人聞\r\n之；至德不孤，善言必三。叟盍优之？”邦人奉觴再拜曰：“無使群臣百\r\n姓得罪于吾君，無使吾君得罪于群臣百姓。”桓公不說，曰：“此言者，\r\n非夫前二言之祝。叟其革之矣！”邦人潸然而涕下，曰：“愿君熟思之，\r\n此一言者、夫前二言之上也。臣聞子得罪于父，可因姑娣妹謝也，父乃赦\r\n之。臣得罪于君，可使左右謝也，君乃赦之。昔者、桀〔得罪于湯，紂得\r\n罪于武王，此君〕得罪于臣也，至今未有為謝也。”桓公曰：“善哉！寡\r\n人賴宗廟之福，社稷之靈，使寡人遇叟于此。”扶而載之，自御以歸，荐\r\n之于廟，而斷政焉。桓公之所以九合諸侯，一匡天下，不以兵車者，非獨\r\n管仲也，亦遇之于此。詩曰：“濟濟多士，文王以宁。”\r\n    鮑叔荐管仲，曰：“臣所不如管夷吾者五：寬惠柔愛，臣弗如也；忠\r\n信可結于百姓，臣弗如也；制禮約法于四方，臣弗如也；決獄折中，臣弗\r\n如也；執模擦　誥ㄓ彩故孔勇，臣弗如也。”詩曰：“濟濟多士，文王\r\n以宁。”\r\n    晉文公重耳亡，過曹，里鳧須從，因盜重耳資而亡，重耳無糧，餒不\r\n能行，子推割股肉以食重耳，然后能行。及重耳反國，國中多不附重耳者\r\n，于是里鳧須造見，曰：“臣能安晉國。”文公使人應之曰：“子尚何面\r\n目來見寡人！欲安晉國也！”里鳧須曰：“君沐邪？”使者曰：“否。”\r\n鳧須曰：“臣聞沐者其心倒，心倒者其言悖。今君不沐，何言之悖也？”\r\n使者以聞，文公見之。里鳧須仰首曰：“离國久，臣民多過君；君反國，\r\n而民皆自危。里鳧須又襲竭君之資，避于深山，而君以餒，介子推割股，\r\n天下莫不聞，臣之為賊亦大矣，罪至十族，未足塞責，然君誠赦之罪，與\r\n驂乘，游于國中，百姓見之，必知不念舊惡，人自安矣。”于是文公大悅\r\n，從其計，使驂乘于國中，百姓見之，皆曰：“夫里鳧須且不誅而驂乘，\r\n吾何懼也？”是以晉國大宁。故書云：“文王卑服，即康功田功。”若里\r\n鳧須罪無赦者也。詩曰：“濟濟多士，文王以宁。”\r\n    傳曰：言為王之不易也。大命之至，其太宗太史太祝斯素服執策，北\r\n面而吊乎天子，曰：“大命既至矣，如之何憂之長也！”授天子策一矣。\r\n曰：“敬享以祭，永主天命，畏之無疆，厥躬無敢宁。”授天子策二矣。\r\n曰：“敬之夙夜，伊祝厥躬無怠，万民望之。”授天子策三矣。曰：“天\r\n子南面受于帝位，以治為憂，未以位為樂也。”詩曰：“天難忱斯，不易\r\n惟王。”\r\n    君子溫儉以求于仁，恭讓以求于禮，得之自是，不得自是。故君子之\r\n于道也，猶農夫之耕，雖不獲年之优，無以易也。大王甫有子曰太伯、仲\r\n雍、季歷，歷有子曰昌，太伯知大王賢昌，而欲季為后，太伯去，之吳。\r\n大王將死，謂曰：“我死，汝往讓兩兄，彼即不來，汝有義而安。”大王\r\n薨，季之吳告伯仲，伯仲從季而歸，群臣欲伯之立季，季又讓。伯謂仲之\r\n曰：“今群臣欲我立季，季又讓，何以處之？”仲曰：“刑有所謂矣，要\r\n于扶微者。可以立季。”季遂立，而養文王，文王果受命而王。孔子曰：\r\n“太伯獨見，王季獨知；伯見父志，季知父心。故大王太伯王季可謂見始\r\n知終，而能承志矣。”詩曰：“自太伯王季，惟此王季，因心則友。則友\r\n其兄，則篤其慶，載錫之光。受祿無喪，奄有四方。”此之謂也。太伯反\r\n吳，吳以為君，至夫差二十八世而滅。\r\n    齊宣王與魏惠王會田于郊。魏王曰：“亦有寶乎？”齊王曰：“無有\r\n。”魏王曰：“若寡人之小國也，尚有徑寸之珠，照車前后十二乘者十枚\r\n，奈何以万乘之國無寶乎？”齊王曰：“寡人之所以為寶与王异。吾臣有\r\n檀子者、使之守南城，則楚人不敢為寇，泗水上有十二諸侯皆來朝。吾臣\r\n有盼子者、使之守高唐，則趙人不敢東漁于河。吾臣有黔夫者，使之守徐\r\n州，則燕人祭北門，趙人祭西門，從而歸之者十千余家。吾臣有种首者、\r\n使之備盜賊，而道不拾遺。吾將以照千里之外，豈特十二乘哉！”魏王慚\r\n，不懌而去。詩曰：“辭之懌矣，民之莫矣。”\r\n    東海有勇士曰丘欣，以勇猛聞于天下。遇神淵曰飲馬，其仆曰：“飲\r\n馬于此者，馬必死。”曰：“以欣之言飲之。”其馬果沈。丘欣去朝服，\r\n拔劍而入，三日三夜，殺三蛟一龍而出，雷神隨而擊之，十日十夜，眇其\r\n左目。要离聞之，往見之，曰：“欣在乎？”曰：“送有喪者。”往見欣\r\n于墓，曰：“聞雷神擊子，十日十夜，眇子左目。夫天怨不全日，人怨不\r\n旋踵。至今弗報，何也？”叱而去，墓上振憤者，不可胜數。要离歸，謂\r\n門人曰：“丘欣、天下之勇士也。今日、我辱之人中，是其必來攻我。暮\r\n無閉門，寢無閉戶。”丘欣果夜來，拔劍住要离頸曰：“子有死罪三：辱\r\n我以人中，死罪一也；暮不閉門，死罪二也；寢不閉戶，死罪三也。”要\r\n离曰：“子待我一言：〔子有三不肖，昏暮〕來謁，不肖一也；拔劍不刺\r\n，不肖二也；刃先辭后，不肖三也。能殺我者、是毒藥之死耳。”丘欣引\r\n劍而去，曰：“嘻！所不若者，天下惟此子爾！”傳曰：“公子目夷以辭\r\n得國，今要离以辭得身。言不可不文，猶若此乎！”詩曰：“辭之懌矣，\r\n民之莫矣。”\r\n    傳曰：齊使使獻鴻于楚，鴻渴，使者道飲，鴻促笞潰失。使者遂之楚\r\n，曰：“齊使者獻鴻，鴻渴，道飲，促笞潰失。臣欲亡，為失兩君之使不\r\n通；欲拔劍而死，人將以吾君賤士貴鴻也。促笞在此，愿以污事。”楚王\r\n賢其言，辯其詞，因留而賜之，終身以為上客。故使者必矜文辭，喻誠信\r\n，明气志，解結申屈，然后可使也。詩曰：“辭之懌矣。”\r\n    扁鵲過虢侯，世子暴病而死。扁鵲造宮，曰：“吾聞國中卒有壤土之\r\n事，得無有急乎？”曰：“世子暴病而死。”扁鵲曰：“入言鄭醫秦越人\r\n能治之。”庶子之好方者出應之，曰：“吾聞上古醫者曰弟父，弟父之為\r\n醫也，以莞為席，以芻為狗，北面而祝之，發十言耳，諸扶輿而來者，皆\r\n平复如故。子之方豈能若是乎？”扁鵲曰：“不能。”又曰：“吾聞中古\r\n之醫者曰菖跗，菖跗之為醫也，木為腦，芷草為軀，吹竅定腦，死者复之\r\n生。子之方豈能若是乎？”扁鵲曰：“不能。”中庶子曰：“苟如子之方\r\n，譬如以管窺天，以錐刺地，所窺者大，所見者小，所刺者巨，所中者少\r\n，如子之方，豈足以變童子哉？”扁鵲曰：“不然。事故有昧投而中頭，\r\n掩目而別白黑者。夫世子病，所謂尸蹶者，以為不然，試入診，世子股陰\r\n當溫，耳焦焦如有啼者聲，若此者、皆可活也。”中庶子遂入診世子，以\r\n病報，虢侯聞之，足跣而起，至門曰：“先生遠辱，幸臨寡人，先生幸而\r\n治之，則糞土之息，得蒙天地載長為人；先生弗治，則先犬馬填壑矣。”\r\n言未卒，而涕泣沾襟。扁鵲入，砥針礪石，取三陽五輸，為先軒之灶，八\r\n拭之陽，子同藥，子明灸陽，子游按磨，子儀反神，子越扶形，于是世子\r\n复生。天下聞之，皆以扁鵲能起死人也。扁鵲曰：“吾不能起死人，直使\r\n夫當生者起。”死者猶可藥，而況生者乎！悲夫！罷君之治，無可藥而息\r\n也。詩曰：“不可救藥。”言必亡而已矣。\r\n    楚丘先生披蓑帶索，往見孟嘗君。孟嘗君曰：“先生老矣！春秋高矣\r\n！多遺忘矣！何以教文？”楚丘先生曰：“惡君謂我老！惡君謂我老！意\r\n者、將使我投石超距乎？追車赴馬乎？逐麋鹿、搏豹虎乎？吾則死矣，何\r\n暇老哉！將使我深計遠謀乎？定猶豫而決嫌疑乎？出正辭而當諸侯乎？吾\r\n乃始壯耳，何老之有！”孟嘗君赧然，汗出至踵，曰：“文過矣！文過矣\r\n！”詩曰：“老夫灌灌。”\r\n    齊景公游于牛山之上，而北望齊，曰：“美哉國乎！郁郁泰山。使古\r\n無死者，則寡人將去此而何之？”俯而泣沾襟。國子高子曰：“然臣賴君\r\n之賜，疏食惡肉可得而食也，駑馬柴車可得而乘也，且猶不欲死，況君乎\r\n！”俯泣。晏子曰：“樂哉！今日嬰之游也。見怯君一，而諛臣二，使古\r\n而無死者，則太公至今猶存，吾君方今將被蓑躪而立乎畎畝之中，惟事之\r\n恤，何暇念死乎！”景公慚，而舉觴自罰，因罰二臣。\r\n    秦繆公將田，而喪其馬，求三日，而得之莖山之陽，有鄙夫乃相与食\r\n之。繆公曰：“此駁馬之肉，不得酒者死。”繆公乃求酒，遍飲之，然后\r\n去。明年、晉師与繆公戰，晉之左格右者、圍繆公而擊之，甲已墮者六矣\r\n。食馬者三百余人皆曰：“吾君仁而愛人，不可不死。”還擊晉之左格右\r\n，免繆公之死。\r\n    傳曰：卞庄子好勇，母無恙時，三戰而三北，交游非之，國君辱之，\r\n卞庄子受命，顏色不變。及母死三年，魯興師，卞庄子請從，至，見于將\r\n軍曰：“前猶与母處，是以戰而北也，辱吾身！今母沒矣，請塞責。”遂\r\n走敵而斗，獲甲首而獻之，“請以此塞一北”。又獲甲首而獻之，“請以\r\n此塞再北。”將軍止之，曰：“足。”不止，又獲甲首而獻之，曰：“請\r\n以此塞三北。”將軍止之，曰：“足，請為兄弟。”卞庄子曰：“夫北、\r\n以養母也，今母歿矣，吾責塞矣。吾聞之，節士不以辱生。”遂奔敵，殺\r\n七十人而死。君子聞之，曰：“三北已塞責，又滅世斷宗，士節小具矣，\r\n而于孝未終也。”詩曰：“靡不有初，鮮克有終。”\r\n    天子有爭臣七人，雖無道，不失其天下。昔殷王紂殘賊百姓，絕逆天\r\n道，至袤肅蹼孕婦，脯鬼侯，醢梅伯，然所以不亡者、以其有箕子比干之\r\n故。微子去之，箕子執囚為奴，比干諫而死，然后周加兵而誅絕之。諸侯\r\n有爭臣五人，雖無道，不失其國。吳王夫差為無道，至驅一市之民以葬闔\r\n閭，然所以不亡者，有伍子胥之故也。胥以死，越王勾踐欲伐之，范蠡諫\r\n曰：“子胥之計策尚未忘于吳王之腹心也。”子胥死后三年，越乃能攻之\r\n。大夫有爭臣三人，雖無道，不失其家。季氏為無道，僭天子，舞八佾，\r\n旅泰山，以雍徹，孔子曰：“是可忍也，孰不可忍也？”然不亡者，以冉\r\n有季路為宰臣也。故曰：“有諤諤爭臣者、其國昌，有默默諛臣者、其國\r\n亡。”詩曰：“不明爾德，時無背無側；爾德不明，以無陪無卿。”言大\r\n王咨嗟，痛殷商無輔弼諫諍之臣，而亡天下矣。\r\n    齊桓公出游，遇一丈夫，裒衣應步，帶著桃殳。桓公怪而問之曰：“\r\n是何名？何經所在？何篇所居？何以斥逐？何以避余？”丈夫曰：“是名\r\n二桃，桃之為言亡也。夫日日慎桃，何患之有？故亡國之社，以戒諸侯；\r\n庶人之戒，在于桃殳。”桓公說其言，与之共載。來年正月，庶人皆佩。\r\n詩曰：“殷監不遠。”\r\n    齊桓公置酒，令諸侯大夫曰：“后者飲一經程。”管仲后，當飲一經\r\n程，飲其一半，而棄其半。桓公曰：“仲父當飲一經程而棄之，何也？”\r\n管仲曰：“臣聞之：酒入口者、舌出，舌出者、〔言失，言失者、〕棄身\r\n，與其棄身，不宁棄酒乎？”桓公曰：“善。”詩曰：“荒湛于酒。”\r\n    齊景公遣晏子南使楚。楚王聞之，謂左右曰：“齊遣晏子使寡人之國\r\n，几至矣。”左右曰：“晏子、天下之辯士也，与之議國家之務，則不如\r\n也；与之論往古之術，則不如也。王獨可以与晏子坐，使有司束人過王，\r\n王問之，使言齊人善盜，故束之。是宜可以困之。”王曰：“善。”晏子\r\n至，即与之坐，圖國之急務，辨當世之得失，再舉再窮，王默然無以續語\r\n。居有間，束徒以過之。王曰：“何為者也？”有司對曰：“是齊人，善\r\n盜，束而詣吏。”王欣然大曰：“齊乃冠帶之國，辯士之化，固善盜乎？\r\n”晏子曰：“然、固取之。王不見夫江南之樹乎！名橘，樹之江北，則化\r\n為枳，何則？地土使然爾。夫子處齊之時，冠帶而立，儼有伯夷之廉，今\r\n居楚而善盜，意土地之化使然爾。王又何怪乎！”詩曰：“無言不讎，無\r\n德不報。”\r\n    吳延陵季子游于齊，見遺金〔于路〕，呼牧者取之。牧者曰：“子〔\r\n何〕居之高，視之下；貌之君子，而言之野也。吾有君不君，有友不友，\r\n當暑衣裘，君疑取金者乎？”延陵子知其為賢者，請問姓字。牧者曰：“\r\n子乃皮相之士也；何足語姓字哉！”遂去。延陵季子立而望之，不見乃止\r\n。孔子曰：“非禮勿視，非禮勿听。”\r\n    顏淵問于孔子曰：“淵愿貧如富，賤如貴，無勇而威，与士交通，終\r\n身無患難。亦且可乎？”孔子曰：“善哉！回也！夫貧而如富，其知足而\r\n無欲也；賤而如貴，其讓而有禮也；無勇而威，其恭敬而不失于人也；終\r\n身無患難，其擇言而出之也。若回者、其至乎！雖上古圣人亦如此而已。\r\n”\r\n    齊景公出田，十有七日而不反。晏子乘而往，比至，衣冠不正，景公\r\n見而怪之，曰：“夫子何遽乎？得無急乎？”晏子對曰：“然，有急。國\r\n人皆以君為惡民好禽。臣聞之：魚鱉厭深淵而就干淺，故得于釣网；禽獸\r\n厭深山而下都澤，故得于田獵。今君出田，十有七日而不反，不亦過乎？\r\n”景公曰：“不然。為賓客莫應待邪？則行人子牛在；為宗廟而不血食邪\r\n？則祝人太宰在；為獄不中邪？則大理子几在；為國家有余不足邪？則巫\r\n賢在。寡人有四子，猶有四肢也，而得代焉，不可患焉！”晏子曰：“然\r\n。人心有四肢，而得代焉，則善矣；令四肢無心十有七日，不死乎？”景\r\n公曰：“善哉言！”遂援晏子之手，与驂乘而歸。若晏子者、可謂善諫者\r\n矣。\r\n    楚庄王將興師伐晉，告士大夫曰：“敢諫者死無赦。”孫叔敖曰：“\r\n臣聞：畏鞭棰之嚴，而不敢諫其父，非孝子也；懼斧鉞之誅，而不敢諫其\r\n君，非忠臣也。”于是遂進諫曰：“臣園中有榆，其上有蟬，蟬方奮翼悲\r\n鳴，欲飲清露，不知螳螂之在后，曲其頸，欲攫而食之也；螳螂方欲食蟬\r\n，而不知黃雀在后，舉其頸，欲啄而食之也；黃雀方欲食螳螂，不知童挾\r\n彈丸在下，迎而欲彈之；童子方欲彈黃雀，不知前有深坑，后有窟也。此\r\n皆言前之利，而不顧后害者也，非獨昆虫眾庶若此也，人主亦然。君今知\r\n貪彼之土，而樂其士卒。”國不怠，而晉國以宁，孫叔敖之力也。\r\n    晉平公之時，藏寶之台燒，士大夫聞，皆趨車馳馬救火，三日三夜乃\r\n胜之。公子晏子獨束帛而賀曰：“甚善矣！”平公勃然作色，曰：“珠玉\r\n之所藏也，國之重寶也，而天火之，士大夫皆趨車走馬而救之，子獨束帛\r\n而賀，何也？有說則生，無說則死。”公子晏子曰：“何敢無說？臣聞之\r\n：王者藏于天下，諸侯藏于百姓〔農夫藏于鐔祝秧`采碳植賾隗尕選今之\r\n百姓之于外，短褐不蔽形，糟糠不充口，虛而賦a無已，收太半而藏之台\r\n，是以天火之。且臣聞之：昔者桀殘賊海內，賦a無度，万民甚苦，是故\r\n湯誅之，為天下戮笑。今皇天降災于藏台，是君之福也，而不自知變悟，\r\n亦恐君之為鄰國笑矣”。公曰：“善。自今已往，請藏于百姓之間。”詩\r\n曰：“稼穡維寶，代食維好。”\r\n    魏文侯問里克曰：“吳之所以亡者、何也？”里克對曰：“數戰而數\r\n胜。”文侯曰：“〔數戰〕數胜，國之福也。其獨亡，何也？”里克對曰\r\n：“數戰則民疲，數胜則主驕；驕則恣，恣則极〔物，疲則怨，怨則极慮\r\n〕。上下俱极，吳之亡猶晚矣！此夫差所以自喪于干遂。”詩曰：“天降\r\n喪亂，滅我立王。”\r\n    楚有士曰申鳴，治園以養父母，孝聞于楚，王召之，申鳴辭不往。其\r\n父曰：“王欲用汝，何為辭之？”申鳴曰：“何舍為子，乃為臣乎？”其\r\n父曰：“使汝有祿于國，有位于廷，汝樂，而我不憂矣。我欲汝之仕也。\r\n”申鳴曰：“諾。”遂之朝受命，楚王以為左司馬。其年、遇白公之亂，\r\n殺令尹子西、司馬子期，申鳴因以兵之衛。白公謂石乞曰：“申鳴、天下\r\n勇士也，今將兵，為之奈何？”石乞曰：“吾聞申鳴、孝也，劫其父以兵\r\n。”使人謂申鳴曰：“子与我，則与子楚國；不与我，則殺乃父。”申鳴\r\n流涕而應之曰：“始則父之子，今則君之臣，已不得為孝子，安得不為忠\r\n臣乎！”援桴鼓之，遂殺白公，其父亦死焉。王歸、賞之。申鳴曰：“受\r\n君之祿，避君之難，非忠臣也；正君之法，以殺其父，又非孝子也。行不\r\n兩全，名不兩立。悲夫！若此而生，亦何以示天下之士哉！”遂自刎而死\r\n。詩曰：“進退惟谷。”\r\n    昔者、太公望周公旦受封而見，太公問周公何以治魯？周公曰：“尊\r\n尊親親。”太公曰：“魯從此弱矣。”周公問太公曰：“何以治齊？”太\r\n公曰：“舉賢賞功。”周公曰：“后世必有劫殺之君矣。”后齊日以大，\r\n至于霸，二十四世而田氏代之。魯日以削，三十四世而亡。猶此觀之，圣\r\n人能知微矣。詩曰：“惟此圣人，瞻言百里。”",
  "language": "zh",
  "downloadCount": 6666,
  "subjects": [
    "Shi jing"
  ],
  "lastUpdated": "2026-01-14T00:18:01.061Z",
  "sourceUrl": "https://www.gutenberg.org/ebooks/7290"
}