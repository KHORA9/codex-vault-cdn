{
  "id": "27165",
  "title": "西湖夢尋",
  "author": "Zhang, Dai",
  "excerpt": "Produced by Zhu-Xuan Fei\r\n\r\n\r\n\r\n\r\n自　序\r\n\r\n　　余生不辰，闊別西湖二十八載，然西湖無日不入吾夢中，\r\n而夢中之西湖，未嘗\r\n一日別余也。前甲午、丁酉，兩至西湖，如湧金門商氏之樓\r\n外樓，祁氏之偶居，錢\r\n氏、余氏之別墅，及余家之寄園，一帶湖莊，僅存瓦礫。則\r\n是余夢中所有者，反為\r\n西湖所無。及至斷橋一望，凡昔日之弱柳夭桃、歌樓舞榭，\r\n如洪水淹沒，百不存一\r\n矣。余乃急急走避，謂余為西湖而來，今所見若此，反不若\r\n保我夢中之西湖，尚得\r\n完全無恙也。因想余夢與李供奉異。供奉之夢天姥也，如神\r\n女名姝，夢所未見，其\r\n夢也幻。余之夢西湖也，如家園眷屬，夢所",
  "category": "history",
  "content": "Produced by Zhu-Xuan Fei\r\n\r\n\r\n\r\n\r\n自　序\r\n\r\n　　余生不辰，闊別西湖二十八載，然西湖無日不入吾夢中，\r\n而夢中之西湖，未嘗\r\n一日別余也。前甲午、丁酉，兩至西湖，如湧金門商氏之樓\r\n外樓，祁氏之偶居，錢\r\n氏、余氏之別墅，及余家之寄園，一帶湖莊，僅存瓦礫。則\r\n是余夢中所有者，反為\r\n西湖所無。及至斷橋一望，凡昔日之弱柳夭桃、歌樓舞榭，\r\n如洪水淹沒，百不存一\r\n矣。余乃急急走避，謂余為西湖而來，今所見若此，反不若\r\n保我夢中之西湖，尚得\r\n完全無恙也。因想余夢與李供奉異。供奉之夢天姥也，如神\r\n女名姝，夢所未見，其\r\n夢也幻。余之夢西湖也，如家園眷屬，夢所故有，其夢也真。\r\n今余僦居他氏已二十\r\n三載，夢中猶在故居。舊役小傒，今已白頭，夢中仍是總角。\r\n夙習未除，故態難脫。\r\n而今而後，余但向蝶庵岑寂，蘧榻於徐，惟吾舊夢是保，一\r\n派西湖景色，猶端然未\r\n動也。兒曹詰問，偶為言之，總是夢中說夢，非魘即囈也。\r\n因作《夢尋》七十二則，\r\n留之後世，以作西湖之影。余猶山中人，歸自海上，盛稱海\r\n錯之美，鄉人競來共舐\r\n其眼。嗟嗟！金齏瑤柱，過舌即空，則舐眼亦何救其饞哉！\r\n　　　　　　　　歲辛亥七月既望，古劍蝶庵老人張岱題。\r\n\r\n 西湖總記——明聖二湖\r\n\r\n　　自馬臻開鑒湖，而由漢及唐，得名最早。後至北宋，西\r\n湖起而奪之，人皆奔走\r\n西湖，而鑒湖之淡遠，自不及西湖之冶艷矣。至於湘湖則僻\r\n處蕭然，舟車罕至，故\r\n韻士高人無有齒及之者。余弟毅孺常比西湖為美人，湘湖為\r\n隱士，鑒湖為神仙。余\r\n不謂然。余以湘湖為處子，目氐娗羞澀，猶及見其未嫁之時；\r\n而鑒湖為名門閨淑，\r\n可欽而不可狎；若西湖則為曲中名妓，聲色俱麗，然倚門獻\r\n笑，人人得而媟褻之矣。\r\n人人得而媟褻，故人人得而艷羨；人人得而艷羨，故人人得\r\n而輕慢。\r\n　　在春夏則熱鬧之至，秋冬則冷落矣；在花朝則喧哄之至，\r\n月夕則星散矣；在晴\r\n明則萍聚之至，雨雪則寂寥矣。故余嘗謂：\r\n　　「善讀書，無過董遇三余，而善遊湖者，亦無過董遇三\r\n余。董遇曰：『冬者，\r\n歲之餘也；夜者，日之餘也；雨者，月之餘也。』雪巘古梅，\r\n何遜煙堤高柳；夜月\r\n空明，何遜朝花綽約；雨色涳濛，何遜晴光灩瀲。深情領略，\r\n是在解人。」即湖上\r\n四賢，余亦謂：「樂天之曠達，固不若和靖之靜深；鄴侯之\r\n荒誕，自不若東坡之靈\r\n敏也。」其餘如賈似道之豪奢，孫東瀛之華贍，雖在西湖數\r\n十年，用錢數十萬，其\r\n於西湖之性情、西湖之風味，實有未曾夢見者在也。世間措\r\n大，何得易言遊湖。\r\n\r\n　　蘇軾《夜泛西湖》詩：\r\n\r\n　　　菰蒲無邊水茫茫，荷花夜開風露香。\r\n　　　漸見燈明出遠寺，更待月黑看湖光。\r\n\r\n　　又《湖上夜歸》詩：\r\n\r\n　　　我飲不盡器，半酣尤味長。籃輿湖上歸，春風吹面涼。\r\n　　　行到孤山西，夜色已蒼蒼。清吟雜夢寐，得句旋已忘。\r\n　　　尚記梨花村，依依聞暗香。\r\n\r\n　　又《懷西湖寄晁美叔》詩：\r\n\r\n　　　西湖天下景，游者無愚賢。深淺隨所得，誰能識其全。\r\n　　　嗟我本狂直，早為世所捐。獨專山水樂，付與寧非天。\r\n　　　三百六十寺，幽尋遂窮年。所至得其妙，心知口難傳。\r\n　　　至今清夜夢，耳目余芳鮮。君持使者節，風采爍雲煙。\r\n　　　清流與碧巘，安肯為君妍。胡不屏騎從，暫借僧榻眠。\r\n　　　讀我壁間詩，清涼洗煩煎。策杖無道路，直造意所使。\r\n　　　應逢古漁父，葦間自夤緣。問道若有得，買魚弗論錢。\r\n\r\n　　李奎《西湖》詩：\r\n\r\n　　　錦帳開桃岸，蘭橈系柳津。鳥歌如勸酒，花笑欲留人。\r\n　　　鐘磬千山夕，樓台十里春。回看香霧裡，羅綺六橋新。\r\n\r\n　　蘇軾《開西湖》詩：\r\n\r\n　　　偉人謀議不求多，事定紛紜自唯阿。\r\n　　　盡放龜魚還綠淨，肯容蕭葦障前坡。\r\n　　　一朝美事誰能繼，百尺蒼崖尚可磨。\r\n　　　天上列星當亦喜，月明時下浴金波。\r\n\r\n　　周立勳《西湖》詩：\r\n\r\n　　　平湖初漲綠如天，荒草無情不記年。\r\n　　　猶有當時歌舞地，西泠煙雨麗人船。\r\n\r\n　　夏煒《西湖竹枝詞》：\r\n\r\n　　　四面空波卷笑聲，湖光今日最分明。\r\n　　　舟人莫定游何外，但望鴛鴦睡處行。\r\n　　　平湖竟日只溟濛，不信韶光只此中。\r\n　　　笑拾楊花裝半臂，恐郎到晚怯春風。\r\n　　　行觴次第到湖灣，不許鶯花半刻閒。\r\n　　　眼看誰家金絡馬，日駝春色向孤山。\r\n　　　春波四合沒晴沙，晝在湖船夜在家。\r\n　　　怪殺春風歸不斷，擔頭原自插梅花。\r\n\r\n　　歐陽修《西湖》詩：\r\n\r\n　　　菡萏香消畫舸浮，使君寧復憶揚州。\r\n　　　都將二十四橋月，換得西湖十頃秋。\r\n\r\n　　趙子昂《西湖》詩：\r\n\r\n　　　春陰柳絮不能飛，兩足蒲芽綠更肥。\r\n　　　只恐前呵驚白鷺，獨騎款段繞湖歸。\r\n\r\n　　袁宏道《西湖總評》詩：\r\n\r\n　　　龍井饒甘泉，飛來富石骨。蘇橋十里風，勝果一天月。\r\n　　　錢祠無佳處，一片好石碼。孤山舊亭子，涼蔭滿林樾。\r\n　　　一年一桃花，一歲一白髮。南高看雲生，北高見月沒。\r\n　　　楚人無羽毛，能得凡游越。\r\n\r\n　　范景文《西湖》詩：\r\n\r\n　　　湖邊多少遊觀者，半在斷橋煙雨間。\r\n　　　盡逐春風看歌舞，凡人著眼看青山。\r\n\r\n　　張岱《西湖》詩：\r\n\r\n　　　追想西湖始，何緣得此名。恍逢西子面，大服古人評。\r\n　　　冶艷山川合，風姿煙雨生。奈何呼不已，一往有深情。\r\n　　　一望煙光裡，蒼茫不可尋。吾鄉爭道上，此地說湖心。\r\n　　　潑墨米顛畫，移情伯子琴。南華秋水意，千古有人欽。\r\n　　　到岸人心去，月來不看湖漁燈隔水見，堤樹帶煙熇。\r\n　　　真意言詞盡，淡妝脂粉無。問誰能領略，此際有髯蘇。\r\n\r\n　　又《西湖十景》詩：\r\n\r\n　　　一峰一高人，兩人相與語。此地有西湖，勾留不肯去。\r\n　　　　　　　（兩峰插雲）\r\n　　　湖氣冷如冰，月光淡於雪。肯棄與三潭，杭人不看月。\r\n　　　　　　　（三潭印月）\r\n　　　高柳蔭長堤，疏疏漏殘月。蹩躠步松沙，恍疑是踏雪。\r\n　　　　　　　（斷橋殘雪）\r\n　　　夜氣滃南屏，輕嵐薄如紙。鐘聲出上方，夜渡空江水。\r\n　　　　　　　（南屏晚鐘）\r\n　　　煙柳幕桃花，紅玉沉秋水。文弱不勝夜，西施剛睡起。\r\n　　　　　　　（蘇堤春曉）\r\n　　　頰上帶微酡，解頤開笑口。何物醉荷花，暖風原似酒。\r\n　　　　　　　（曲院風荷）\r\n　　　深柳叫黃鸝，清音入空翠。若果有詩腸，不應比鼓吹。\r\n　　　　　　　（柳浪聞鶯）\r\n　　　殘塔臨湖岸，頹然一醉翁。奇情在瓦礫，何必藉人工。\r\n　　　　　　　（雷峰夕照）\r\n　　　秋空見皓月，冷氣入林皋。靜聽孤飛雁，聲輕天正高。\r\n　　　　　　　（平湖秋月）\r\n　　　深恨放生池，無端造魚獄。今來花港中，肯受人拘束？\r\n　　　　　　　（花港觀魚）\r\n\r\n　　柳耆卿《望海潮》詞：\r\n\r\n　　東南形勝，三吳都會，錢塘自古繁華。煙柳畫橋，風簾\r\n翠幕，參差十萬人家。\r\n雲樹繞堤沙。怒濤卷霜雪，天塹無涯。\r\n　　市列珠璣，戶盈羅綺，競豪奢。　重湖疊巘清佳，有三\r\n秋桂子，十里荷花。羌\r\n管弄晴，菱歌泛夜，嬉嬉釣叟蓮娃。千騎擁高牙。乘醉聽簫\r\n鼓，吟賞煙霞。異日圖\r\n將好景，歸去鳳池誇。（金主閱此詞，慕西湖勝景，遂起投\r\n鞭渡江之思。）\r\n\r\n　　於國寶《風入松》詞：\r\n\r\n　　一春常費買花錢，日日醉湖邊。玉驄慣識西湖路，驕嘶\r\n過、沽酒樓前。紅杏香\r\n中簫鼓，綠楊影裡鞦韆。\r\n　　暖風十里麗人天，花壓鬢雲偏。畫船載得春歸去，餘情\r\n付、湖水湖煙。明日重\r\n扶殘醉，來尋陌上花鈿。\r\n\r\n玉　蓮　亭\r\n\r\n　　白樂天守杭州，政平訟簡。貧民有犯法者，\r\n於西湖種樹幾株；富民有贖罪者，\r\n令於西湖開葑田數畝。歷任多年，湖葑盡拓，\r\n樹木成蔭。樂天每於此地，載妓看山，\r\n尋花問柳。居民設像祀之。亭臨湖岸，多種青\r\n蓮，以象公之潔白。右折而北，為纜\r\n舟亭，樓船鱗集，高柳長堤。遊人至此買舫入\r\n湖者，喧闐如市。東去為玉鳧園，湖\r\n水一角，僻處城阿，舟楫罕到。\r\n　　寓西湖者，欲避囂雜，莫於此地為宜。園\r\n中有樓，倚窗南望，沙際水明，常見\r\n浴鳧數百出沒波心，此景幽絕。\r\n　　白居易《玉蓮亭》詩：\r\n　　　湖上春來似畫圖，亂峰圍繞水平鋪。\r\n　　　松排山面千層翠，月照波心一點珠。\r\n　　　碧毯綠頭抽早麥，青羅裙帶展新蒲。\r\n　　　未能拋得杭州去，一半勾留是此湖。\r\n　　　孤山寺北賈亭西，水面初平雲腳低。\r\n　　　幾處早鶯爭暖谷，誰家新燕啄春泥。\r\n　　　亂花漸欲迷人眼，淺草才能沒馬蹄。\r\n　　　最愛湖東行不足，綠楊陰裡白沙堤。\r\n\r\n昭　慶　寺\r\n\r\n　　昭慶寺，自獅子峰、屯霞石發脈，堪輿家\r\n謂之火龍。石晉元年始創，毀於錢氏\r\n乾德五年。宋太平興國元年重建，立戒壇。天\r\n禧初，改名昭慶。是歲又火。迨明洪\r\n武至成化，凡修而火者再。四年奉敕再建，廉\r\n訪楊繼宗監修。有湖州富民應募，摯\r\n萬金來。殿宇室廬，頗極壯麗。嘉靖三十四年\r\n以倭亂，恐賊據為巢，遽火之。事平\r\n再造，遂用堪輿家說，辟除民舍，使寺門見水，\r\n以厭火災。隆慶三年復毀。萬曆十\r\n七年，司禮監太監孫隆以織造助建，懸幢列鼎，\r\n絕盛一時。而兩廡櫛比，皆市廛精\r\n肆，奇貨可居。春時有香市，與南海、天竺、\r\n山東香客及鄉村婦女兒童，往來交易，\r\n人聲嘈雜，舌敝耳聾，抵夏方止。崇禎十三年\r\n又火，煙焰障天，湖水為赤。及至清\r\n初，踵事增華，戒壇整肅，較之前代，尤更莊\r\n嚴。\r\n　　一說建寺時，為錢武肅王八十大壽，寺僧\r\n圓淨訂緇流古樸、天香、勝蓮、勝林、\r\n慈受、慈雲等，結蓮社，誦經放生，為王祝壽。\r\n每月朔，登壇設戒，居民行香禮佛，\r\n以昭王之功德，因名昭慶。今以古德諸號，即\r\n為房名。\r\n　　袁宏道《昭慶寺小記》：\r\n　　從武林門而西，望保俶塔，突兀層崖中，\r\n則已心飛湖上也。午刻入昭慶，茶畢，\r\n即掉小舟入湖。山色如娥，花光如頰，溫風如\r\n酒，波紋如綾，才一舉頭，已不覺目\r\n酣神醉。此時欲下一語描寫不得，大約如東阿\r\n王夢中初遇洛神時也。余游西湖始此，\r\n時萬曆丁酉二月十四日也。晚同子公渡淨寺，\r\n覓小修舊住僧房。取道由六橋、岳墳\r\n歸。草草領略，未極遍賞。\r\n　　閱數日，陶周望兄弟至。\r\n　　張岱《西湖香市記》：\r\n　　西湖香市，起於花朝，盡於端午。山東進\r\n香普陀者日至，嘉湖進香天竺者日至，\r\n至則與湖之人市焉，故曰香市。然進香之人市\r\n於三天竺，市於岳王墳，市於湖心亭，\r\n市於陸宣公祠，無不市，而獨湊集於昭慶寺。\r\n昭慶寺兩廊故無日不市者，三代八朝\r\n之古董，蠻夷閩貊之珍異，皆集焉。至香市，\r\n則殿中邊甬道上下、池左右、山門內\r\n外，有屋則攤，無屋則廠，廠外又棚，棚外又\r\n攤，節節寸寸。凡胭脂簪珥、牙尺剪\r\n刀，以至經典木魚、伢兒嬉具之類，無不集。\r\n此時春暖，桃柳明媚，鼓吹清和，岸\r\n無留船，寓無留容，肆無留釀。袁石公所謂「山\r\n色如娥，花光如頰，溫風如酒，波\r\n紋如綾」，已畫出西湖三月。而此以香客雜來，\r\n光景又別。士女閒都，不勝其村妝\r\n野婦之喬畫；芳蘭薌澤，不勝其合香芫荽之薰\r\n蒸；絲竹管弦，不勝其搖鼓欱笙之聒\r\n帳；鼎彝光怪，不勝其泥人竹馬之行情；\r\n　　宋元名畫，不勝其湖景佛圖之紙貴。如逃\r\n如逐，如奔如追，撩撲不開，牽挽不\r\n住。數百十萬男男女女、老老少少，日簇擁於\r\n寺之前後左右者，凡四閱月方罷。恐\r\n大江以東，斷無此二地矣。崇禎庚辰三月，昭\r\n慶寺火。是歲及辛已、壬午洊饑，民\r\n強半餓死。壬午虜鯁山東，香客斷絕，無有至\r\n者，市遂廢。辛已夏，余在西湖，但\r\n見城中餓殍舁出，扛挽相屬。時杭州劉太守夢\r\n謙，汴梁人，鄉里抽豐者多寓西湖，\r\n日以民詞饋送。有輕薄子改古詩誚之曰：「山\r\n不青山樓不樓，西湖歌舞一時休。\r\n　　暖風吹得死人臭，還把杭州送汴州。」可\r\n作西湖實錄。\r\n\r\n  哇　哇　宕\r\n\r\n　　哇哇石在棋盤山上。昭慶寺後，有石池深\r\n不可測，峭壁橫空，方圓可三四畝，\r\n空谷相傳，聲喚聲應，如小兒啼焉。上有棋盤\r\n石，聳立山頂。其下烈士祠，為朱蹕、\r\n金勝、祝威諸人，皆宋時死金人難者，以其生\r\n前有護衛百姓功，故至今祀之。\r\n　　屠隆《哇哇宕》詩：\r\n　　　昭慶莊嚴盡佛圖，如何空谷有呱呱。\r\n　　　千兒乳墜成賢劫，五覺聲聞報給孤。\r\n　　　流出桃花緣古宕，飛來怪石入冰壺。\r\n　　　隱身巖下傳消息，任爾臨崖動地呼。\r\n\r\n大　佛　頭\r\n\r\n　　大石佛寺，考舊史，秦始皇東遊入海，纜\r\n舟於此石上。後因賈平章住裡湖葛嶺，\r\n宋大內在鳳凰山，相去二十餘里，平章聞朝鐘\r\n響，即下湖船，不用篙楫，用大錦纜\r\n絞動盤車，則舟去如駛，大佛頭，其繫纜石樁\r\n也。平章敗，後人鐫為半身佛像，飾\r\n以黃金，構殿覆之，名大石佛院。至元末毀。\r\n明永樂間，僧志琳重建，敕賜大佛禪\r\n寺。賈秋壑為誤國奸人，其於山水書畫古董，\r\n凡經其鑒賞，無不精妙。所制錦纜，\r\n亦自可人。一日臨安失火，賈方在半閒堂鬥蟋\r\n蟀，報者絡繹，賈殊不顧，但曰：\r\n「至太廟則報。」俄而，報者曰：「火直至太\r\n廟矣！」賈從小肩輿，四力士以椎劍\r\n護，舁輿人里許即易，倏忽至火所，下令肅然，\r\n不過曰：「焚太廟者，斬殿帥。」\r\n於是帥率勇士數十人，飛身上屋，一時撲滅。\r\n賈雖奸雄，威令必行，亦有快人處。\r\n\r\n　　張岱《大石佛院》詩：\r\n　　　余少愛嬉游，名山恣探討。泰岳既峗峨，\r\n補陀復杳渺。\r\n　　　天竺放光明，齊雲集百鳥。活佛與靈神，\r\n金身皆藐小。\r\n　　　自到南明山，石佛出雲表。食指及拇指，\r\n七尺猶未了。\r\n　　　寶石更特殊，當年石工巧。岩石數丈高，\r\n止塑一頭腦。\r\n　　　量其半截腰，丈六猶嫌少。問佛凡許長，\r\n人天不能曉。\r\n　　　但見往來人，盤旋如虱蚤。而我獨不然，\r\n參禪已到老。\r\n　　　入地而摩天，何在非佛道。色相求如來，\r\n鉅細皆心造。\r\n　　　我視大佛頭，仍然一莖草。\r\n　　甄龍友《西湖大佛頭贊》：\r\n　　　色如黃金，面如滿月。盡大地人，只見\r\n一橛。\r\n\r\n保　俶　塔\r\n\r\n　　寶石山高六十三丈，週一十三里。錢武肅\r\n王封壽星寶石山，羅隱為之記。其絕\r\n頂為寶峰，有保俶塔，一名寶所塔，蓋保俶塔\r\n也。宋太平興國元年，吳越王濬，聞\r\n唐亡而懼，乃與妻孫氏、子惟濬、孫承祐入朝，\r\n恐其被留，許造塔以保之。稱名，\r\n尊天子也。至都，賜禮賢宅以居，賞賚甚厚。\r\n留兩月遣還，賜一黃袱，封識甚固，\r\n戒曰：「途中宜密觀。」及啟之，則皆群臣乞\r\n留俶章疏也，俶甚感懼。既歸，造塔\r\n以報佛恩。保俶之名，遂誤為保叔。不知者遂\r\n有「保叔緣何不保夫」之句。\r\n　　俶為人敬慎，放歸後，每視事，徙坐東偏，\r\n謂左右曰：「西北者，神京在焉，\r\n天威不違顏咫尺，俶敢寧居乎！」每修省入貢，\r\n焚香而後遣之。未幾，以地歸宋，\r\n封俶為淮海國王。其塔，元至正末毀，僧慧炬\r\n重建。明成化間又毀，正德九年僧文\r\n鏞再建。嘉靖元年又毀，二十二年僧永固再建。\r\n隆慶三年大風折其頂，塔亦漸圮，\r\n萬曆二十二年重修。其地有壽星石、屯霞石。\r\n去寺百步，有看松台，俯臨巨壑，凌\r\n駕松抄，看者驚悸。\r\n　　塔下石壁孤峭，緣壁有精廬四五間，為天\r\n然圖畫圖。\r\n　　黃久文《冬日登保俶塔》詩：\r\n　　　當峰一塔微，落木淨煙浦。日寒山影瘦，\r\n霜泐石稜苦。\r\n　　　山雲自悠然，來者適為主。與子欲談心，\r\n松風代吾語。\r\n　　夏公謹《保俶塔》詩：\r\n　　　客到西湖上，春遊尚及時。石門深歷險，\r\n山閣靜憑危。\r\n　　　午寺鳴鐘亂，風潮去舫遲。清樽歡不極，\r\n醉筆更題詩。\r\n　　錢思復《保俶塔》詩：\r\n　　　金剎天開畫，鐵簷風語鈴。野雲秋共白，\r\n江樹晚逾青。\r\n　　　鑿屋巖藏雨，粘崖石墜星。下看湖上客，\r\n歌吹正沉冥。\r\n\r\n瑪　瑙　寺\r\n\r\n　　瑪瑙坡在保俶塔西，碎石文瑩，質若瑪瑙，\r\n土人采之，以鐫圖篆。晉時遂建瑪\r\n瑙寶勝院，元末毀，明永樂間重建。有僧芳洲\r\n僕夫藝竹得泉，遂名僕夫泉。山巔有\r\n閣，凌空特起，憑眺最勝，俗稱瑪瑙山居。寺\r\n中有大鐘，侈弇齊適，舒而遠聞，上\r\n鑄《蓮經》七卷，《金剛經》三十二分。晝夜\r\n十二時，保六僧撞之。每撞一聲，則\r\n《法華》七卷、《金剛》三十二分，字字皆聲。\r\n吾想法夜聞鐘，起人道念，一至旦\r\n晝，無不牿亡。今於平明白晝時聽鐘聲，猛為\r\n提醒，大地山河，都為震動，則鏗鍧\r\n一響，是竟《法華》一轉、《般若》一轉矣。\r\n內典云：人間鐘鳴未歇際，地獄眾生\r\n刑具暫脫此間也。鼎革以後，恐寺僧惰慢，不\r\n克如前。\r\n　　張岱《瑪瑙寺長鳴鐘》詩：\r\n　　　女媧煉石如煉銅，鑄出梵王千斛鐘。\r\n　　　僕夫泉清洗刷早，半是頑銅半瑪瑙。\r\n　　　錘金琢玉昆吾刀，盤旋鐘紐走蒲牢。\r\n　　　十萬八千《法華》字，《金剛般若》居\r\n其次。\r\n　　　貝葉靈文滿背腹，一聲撞破蓮花獄。\r\n　　　萬鬼桁楊暫脫離，不愁漏盡啼荒雞。\r\n　　　晝夜百刻三千杵，菩薩慈悲淚如雨。\r\n　　　森羅殿前免刑戮，惡鬼猙獰齊退役。\r\n　　　一擊淵淵大地驚，青蓮字字有潮音。\r\n　　　特為眾生解冤結，共聽毗廬廣長舌。\r\n　　　敢言佛說盡荒唐，勞我闍黎日夜忙。\r\n　　　安得成湯開一面，吉網羅鉗都不見。\r\n\r\n智　果　寺\r\n\r\n　　智果寺，舊在孤山，錢武肅王建。宋紹興\r\n間，造四聖觀，徙於大佛寺西。先是\r\n東坡守黃州，於潛僧道潛，號參寥子，自吳來\r\n訪，東坡夢與賦詩，有「寒食清明都\r\n過了，石泉槐火一時新」之句。後七年，東坡\r\n守杭，參寥卜居智果，有泉出石罅間。\r\n寒食之明日，東坡來訪，參寥汲泉煮茗，適符\r\n所夢。東坡四顧壇壝，謂參寥曰：\r\n「某生平未嘗至此，而眼界所視，皆若素所經\r\n歷者。自此上懺堂，當有九十三級。」\r\n數之，果如其言，即謂參寥子曰：「某前身寺\r\n中僧也，今日寺僧皆吾法屬耳，吾死\r\n後，當捨身為寺中伽藍。」參寥遂塑東坡像，\r\n供之伽藍之列，留偈壁間，有：「金\r\n剛開口笑鐘樓，樓笑金剛雨打頭，直待有鄰通\r\n一線，兩重公案一時修。」後寺破敗。\r\n崇禎壬申，有揚州茂才鮑同德字有鄰者，來寓\r\n寺中。東坡兩次入夢，屬以修寺，鮑\r\n辭以「貧士安辦此？」公曰：「子第為之，自\r\n有助子者。」次日，見壁間偈有「有\r\n鄰」二字，遂心動立願，作《西泠記夢》，見\r\n人輒出示之。一日至邸，遇維揚姚永\r\n言，備言其夢。座中有粵東謁選進士宋公兆禴\r\n者，甚為駭異。次日，宋公筮仕，遂\r\n得仁和。永言慫恿之，宋公力任其艱，寺得再\r\n葺。\r\n　　時有泉適出寺後，好事者仍名之參寥泉\r\n焉。\r\n\r\n六　賢　祠\r\n\r\n　　宋時西湖有三賢祠兩：其一在孤山竹閣。\r\n三賢者，白樂天、林和靖、蘇東坡也。\r\n其一在龍井資聖院。三賢者，趙閱道、僧辨才、\r\n蘇東坡也。寶慶間，袁樵移竹閣三\r\n賢祠於蘇公堤，建亭館以沾官酒。或題詩云：\r\n「和靖、東坡、白樂天，三人秋菊薦\r\n寒泉，而今滿面生塵土，欲與袁樵趁酒錢。」\r\n又據陳眉公筆記，錢塘有水仙王廟，\r\n林和靖祠堂近之。東坡先生以和靖清節映世，\r\n遂移神像配食水仙王。黃山谷有《水\r\n仙花》詩用此事：「錢塘昔聞水仙廟，荊州今\r\n見水仙花，暗香靚色撩詩句，宜在孤\r\n山處士家。」則宋時所祀，止和靖一人。明正\r\n德三年，郡守楊孟瑛重浚西湖，立四\r\n賢祠，以祀李鄴侯、白、蘇、林四人，杭人益\r\n以楊公，稱五賢。而後乃祧楊公，增\r\n祀周公維新、王公弇州，稱六賢祠。張公亮曰：\r\n「湖上之祠，宜以久居其地，與風\r\n流標令為山水深契者，乃列之。周公冷面，且\r\n為神明，有別祠矣。弇州文人，與湖\r\n非久要，今並四公而坐，恐難熟熱也。」人服\r\n其確論。\r\n　　張明弼《六賢祠》詩：\r\n　　　山川亦自有聲氣，西湖不易與人熱。\r\n　　　五日京兆王弇州，冷面臬司號寒鐵。\r\n　　　原與湖山非久要，心胸不復留風月。\r\n　　　猶議當時李鄴侯，西泠尚未通舟楫。\r\n　　　惟有林蘇白樂天，真與煙霞相接納。\r\n　　　風流俎豆自千秋，松風菊露梅花雪。\r\n\r\n西　泠　橋\r\n\r\n　　西泠橋一名西陵，或曰：即蘇小小結同心\r\n處也。及見方子公詩有云：「『數聲\r\n漁笛知何處，疑在西泠第一橋。』陵作泠，蘇\r\n小恐誤。」余曰：「管不得，只西陵\r\n便好。且白公斷橋詩『柳色青藏蘇小家』，斷\r\n橋去此不遠，豈不可借作西泠故實耶！」\r\n昔趙王孫孟堅子固常客武林，值菖蒲節，周公\r\n謹同好事者邀子固游西湖。酒酣，子\r\n固脫帽，以酒晞發，箕踞歌《離騷》，旁若無\r\n人。薄暮入西泠橋，掠孤山，艤舟茂\r\n樹間，指林麓最幽處，瞪目叫曰：「此真洪谷\r\n子、董北苑得意筆也。」鄰舟數十，\r\n皆驚駭絕歎，以為真謫仙人。得山水之趣味者，\r\n東坡之後，復見此人。\r\n　　袁宏道《西泠橋》詩：\r\n　　　西泠橋，水長在。松葉細如針，不肯結\r\n羅帶。\r\n　　　鶯如衫，燕如釵，油壁車，砍為柴，青\r\n驄馬，自西來。\r\n　　　昨日樹頭花，今日陌上土。恨血與啼魂，\r\n一半逐風雨。\r\n　　又《桃花雨》詩：\r\n　　　淺碧深紅大半殘，惡風催雨剪刀寒。\r\n　　　桃花不比杭州女，洗卻胭脂不耐看。\r\n　　李流芳《西泠橋題畫》：\r\n　　余嘗為孟暘題扇：「多寶峰頭石欲摧，西\r\n泠橋邊樹不開。\r\n　　輕煙薄霧斜陽下，曾泛扁舟小築來。」西\r\n泠橋樹色，真使人可念，橋亦自有古\r\n色。近聞且改築，當無復舊觀矣。對此悵然。\r\n\r\n岳　王　墳\r\n\r\n　　岳鄂王死，獄卒隗順負其屍，逾城至北山\r\n以葬。後朝廷購求葬處，順之子以告。\r\n及啟棺如生，乃以禮服殮焉。隗順，史失載。\r\n今之得以崇封祀享，肸蠁千秋，皆順\r\n力也。倪太史元璐曰：「岳王祠，泥范忠武，\r\n鐵鑄檜、契，人之欲不朽檜、契也，\r\n甚於忠武。」按公之改謚忠武，自隆慶四年。\r\n墓前之有秦檜、王氏、萬俟契三像，\r\n始於正德八年，指揮李隆以銅鑄之，旋為遊人\r\n撻碎。後增張俊一像。四人反接，跪\r\n於丹墀。自萬曆二十六年，按察司副使范淶易\r\n之以鐵，遊人椎擊益狠，四首齊落，\r\n而下體為亂石所擲，止露肩背。旁墓為銀瓶小\r\n姐。王被害，其女抱銀瓶墜井中死。\r\n楊鐵崖樂府曰：「岳家父，國之城；秦家奴，\r\n城之傾。皇天不靈，殺我父與兄。嗟\r\n我銀瓶為我父，緹縈生不贖父死，不如無生。\r\n千尺井，一尺瓶，瓶中之水精衛鳴。」\r\n墓前有分屍檜。天順八年，杭州同知馬偉鋸而\r\n植之，首尾分處，以示磔檜狀。隆慶\r\n五年，大雷擊折之。朱太史之俊曰：「一秦檜\r\n耳，鐵首木心，俱不能保至此。」天\r\n啟丁卯，浙撫造祠媚璫，窮工極巧，徙蘇堤第\r\n一橋於百步之外，數日立成，駭其神\r\n速。崇禎改元，魏璫敗，毀其祠，議以木石修\r\n王廟。卜之王，王弗許。\r\n　　岳雲，王之養子，年十二從張憲戰，得其\r\n力，大捷，號曰「贏官人」，軍中皆\r\n呼焉。手握兩鐵錘，重八十斤。王征伐，未嘗\r\n不與，每立奇功，王輒隱之。官至左\r\n武大夫、忠州防禦使。死年二十二，贈安遠軍\r\n承宣使。所用鐵錘猶存。\r\n　　張憲為王部將，屢立戰功。紹興十年，兀\r\n朮屯兵臨穎，憲破其兵，追奔十五里，\r\n中原大振。秦檜主和，班師。檜與張俊謀殺岳\r\n飛，誘飛部曲能告飛事者，卒無人應。\r\n張俊鍛煉憲，被掠無完膚，強辯不伏，卒以冤\r\n死。景定二年，追封烈文侯。\r\n　　正德十二年，布衣王大祐發地得碣石，乃\r\n崇封焉。郡守梁材建廟，修撰唐皋記\r\n之。\r\n　　牛皋墓在棲霞嶺上。皋字伯遠，汝州人，\r\n岳鄂王部將，素立戰功。秦檜懼其怨\r\n己，一日大會眾軍士，置毒害之。皋將死，歎\r\n曰：「吾年近六十，官至侍從郎，一\r\n死何恨，但恨和議一成，國家日削。大丈夫不\r\n能以馬革裹屍報君父，是為歎耳！」\r\n\r\n　　張景元《岳墳小記》：\r\n　　岳少保墳祠，祠南向，舊在闤闠。孫中貴\r\n為買民居，開道臨湖，殊愜大觀。祠\r\n右衣冠葬焉。石門華表，形制不巨，雅有古色。\r\n　　周詩《岳王墳》詩：\r\n　　　將軍埋骨處，過客式英風。北伐生前烈，\r\n南枝死後忠。\r\n　　　干戈戎馬異，涕淚古今同。目斷封丘上，\r\n蒼蒼夕照中。\r\n　　高啟《岳王墳》詩：\r\n　　　大樹無枝向北風，千年遺恨泣英雄。\r\n　　　班師詔已成三殿，射虜書猶說兩宮。\r\n　　　每憶上方誰請劍，空嗟高廟自藏弓。\r\n　　　棲霞嶺上今回首，不見諸陵白霧中。\r\n　　唐順之《岳王墳》詩：\r\n　　　國恥猶未雪，身危亦自甘。九原人不返，\r\n萬壑氣長寒。\r\n　　　豈恨藏弓早，終知借劍難。吾生非壯士，\r\n於此發衝冠。\r\n　　蔡汝南《岳王墓》詩：\r\n　　　誰將三字獄，墮此一長城。北望真堪淚，\r\n南枝空自榮。\r\n　　　國隨身共盡，君恃相為生。落日松風起，\r\n猶聞劍戟鳴。\r\n　　王世貞《岳墳》詩：\r\n　　　落日松杉覆古碑，英風颯颯動靈祠。\r\n　　　空傳赤帝中興詔，自折黃龍大將旗。\r\n　　　三殿有人朝北極，六陵無樹對南枝。\r\n　　　莫將烏喙論勾踐，鳥盡弓藏也不悲。\r\n　　徐渭《岳墳》詩：\r\n　　　墓門慘淡碧湖中，丹雘朱扉射水紅。\r\n　　　四海龍蛇寒食後，六陵風雨大江東。\r\n　　　英雄幾夜乾坤博，忠孝傳家俎豆同。\r\n　　　腸斷兩宮終朔雪，年年麥飯隔春風。\r\n　　張岱《岳王墳》詩：\r\n　　　西泠煙雨岳王宮，鬼氣陰森碧樹叢。\r\n　　　函谷金人長墮淚，昭陵石馬自嘶風。\r\n　　　半天雷電金牌冷，一族風波夜壑紅。\r\n　　　泥塑岳侯鐵鑄檜，只令千載罵奸雄。\r\n　　董其昌《岳墳柱對》：\r\n　　　南人歸南，北人歸北，小朝廷豈求活\r\n耶。\r\n　　　孝子死孝，忠臣死忠，大丈夫當如是\r\n矣。\r\n　　張岱《岳墳柱銘》：\r\n　　　呼天悲鐵像，此冤未雪，常聞石馬哭昭\r\n陵。\r\n　　　拓地飲黃龍，厥志當酬，尚見泥兵濕蔣\r\n廟。\r\n\r\n紫　雲　洞\r\n\r\n　　紫雲洞在煙霞嶺右。其地怪石蒼翠，劈空\r\n開裂，山頂層層，如廈屋天構。賈似\r\n道命工疏剔建庵，刻大士像於其上。雙石相倚\r\n為門，清風時來，谽谽透出，久坐使\r\n人寒慄。又有一坎突出洞中，蓄水澄潔，莫測\r\n其底。洞下有懶雲窩，四山圍合，竹\r\n木掩映，結庵其中。名賢遊覽至此，每有遺世\r\n之思。洞旁一壑幽深，昔人鑿石，聞\r\n金鼓聲而止，遂名「金鼓洞」。洞下有泉，曰\r\n「白沙」。好事者取以瀹茗，與虎跑\r\n齊名。\r\n　　王思任詩：\r\n　　　筍輿幽討遍，大壑氣沉沉。山葉逢秋醉，\r\n溪聲入午喑。\r\n　　　是泉從竹護，無石不雲深。沁骨涼風至，\r\n僧寮絮碧陰。\r\n\r\n玉　泉　寺\r\n\r\n　　玉泉寺為故淨空院。南齊建元中，僧曇起\r\n說法於此，龍王來聽，為之撫掌出泉，\r\n遂建龍王祠。晉天福三年，始建淨空院於泉左。\r\n宋理宗書「玉泉淨空院」額。祠前\r\n有池畝許，泉白如玉，水望澄明，淵無潛甲。\r\n中有五色魚百餘尾，投以餅餌，則奮\r\n鬐鼓鬣，攫奪盤旋，大有情致。泉底有孔，出\r\n氣如橐籥，是即神龍泉穴。又有細雨\r\n泉，晴天水面如雨點，不解其故。泉出可溉田\r\n四千畝。近者曰鮑家田，吳越王相鮑\r\n慶臣采地也。萬曆二十八年，司禮孫東瀛於池\r\n畔改建大士樓居。春時，遊人甚眾，\r\n各攜果餌到寺觀魚，餵飼之多，魚皆饜飫，較\r\n之放生池，則侏儒飽欲死矣。\r\n　　道隱《玉泉寺》詩：\r\n　　　在昔南齊時，說法有曇起。天花墮碧空，\r\n神龍聽法語。\r\n　　　撫掌一讚歎，出泉成白乳。澄潔更空明，\r\n寒涼卻酷暑。\r\n　　　石破起冬雷，天驚逗秋雨。如何烈日中，\r\n水紋如碎羽。\r\n　　　言有橐籥聲，氣孔在泉底。內多海大魚，\r\n猙獰數百尾。\r\n　　　餅餌驟然投，要遮全振旅。見食即忘生，\r\n無怪盜賊聚。\r\n\r\n集　慶　寺\r\n\r\n　　九里松，唐刺史袁仁敬植。松以達天竺，\r\n凡九里，左右各三行，每行相去八九\r\n尺。蒼翠夾道，籐蘿冒塗，走其下者，人面皆\r\n綠。行里許，有集慶寺，乃宋理宗所\r\n愛閻妃功德院也。\r\n　　淳祐十一年建造。閻妃，鄞縣人，以妖艷\r\n專寵後宮。寺額皆御書，巧麗冠於諸\r\n剎。經始時，望青采斫，勳舊不保，鞭笞追逮，\r\n擾及雞豚。時有人書法堂鼓云：\r\n「淨慈靈隱三天竺，不及閻妃好面皮。」理宗\r\n深恨之，大索不得。此寺至今有理宗\r\n御容兩軸。六陵既掘，冬青不生，而帝之遺像\r\n竟托閻妃之面皮以存，何可輕誚也。\r\n元季毀，明洪武二十七年重建。\r\n　　張京元《九里松小記》：\r\n　　九里松者，僅見一株兩株，如飛龍劈空，\r\n雄古奇偉。想當年萬綠參天，松風聲\r\n壯於錢塘潮，今已化為烏有。更千百歲，桑田\r\n滄海，恐北高峰頭有螺蚌殼矣，安問\r\n樹有無哉！\r\n　　陳玄暉《集慶寺》詩：\r\n　　　玉鉤斜內一閻妃，姓氏猶傳真足奇。\r\n　　　宮嬪若非能佞佛，御容焉得在招提。\r\n　　　布地黃金出紫薇，官家不若一閻妃。\r\n　　　江南賦稅憑誰用，日縱平章恣水嬉。\r\n　　　開荒築土建壇堆，功德巍峨在石碑。\r\n　　　集慶猶存宮殿毀，面皮真個屬閻妃。\r\n　　　昔日曾傳九里松，後聞建寺一朝空。\r\n　　　放生自出羅禽鳥，聽信闍黎說有功。\r\n\r\n飛　來　峰\r\n\r\n　　飛來峰，稜層剔透，嵌空玲瓏，是米顛袖\r\n中一塊奇石。使有石癖者見之，必具\r\n袍笏下拜，不敢以稱謂簡褻，只以石丈呼之也。\r\n深恨楊髡，遍體俱鑿佛像，羅漢世\r\n尊，櫛比皆是，如西子以花艷之膚，瑩白之體，\r\n刺作台池鳥獸，乃以黔墨塗之也。\r\n奇格天成，妄遭錐鑿，思之骨痛。翻恨其不匿\r\n影西方，輕出靈鷲，受人戮辱；亦猶\r\n士君子生不逢時，不束身隱遁，以才華傑出，\r\n反受摧殘，郭璞、禰衡並受此慘矣。\r\n慧理一歎，謂其何事飛來，蓋痛之也，亦惜之\r\n也。且楊髡沿溪所刻羅漢，皆貌己像，\r\n騎獅騎象，侍女皆裸體獻花，不一而足。田公\r\n汝成錐碎其一；余少年讀書岣嶁，亦\r\n碎其一。聞楊髡當日住德藏寺，專發古塚，喜\r\n與殭屍淫媾。知寺後有來提舉夫人與\r\n陸左丞化女，皆以色夭，用水銀灌殮。楊命發\r\n其塚。有僧真諦者，性呆戇，為寺中\r\n樵汲，聞之大怒，嘄呼詬誶。主僧懼禍，鎖禁\r\n之。及五鼓，楊髡起，趣眾發掘，真\r\n諦逾垣而出，抽韋馱木杵，奮擊楊髡，裂其腦\r\n蓋。從人救護，無不被傷。但見真諦\r\n於眾中跳躍，每逾尋丈，若隼撇虎騰，飛捷非\r\n人力可到。一時燈炬皆滅，耰鋤畚插\r\n都被毀壞。楊髡大懼，謂是韋馱顯聖，不敢往\r\n發，率眾遽去，亦不敢問。此僧也，\r\n洵為山靈吐氣。\r\n　　袁宏道《飛來峰小記》：\r\n　　湖上諸峰，當以飛來為第一。峰石逾數十\r\n丈，而蒼翠玉立。渴虎奔猊，不足為\r\n其怒也；神呼鬼立，不足為其怪也；秋水暮煙，\r\n不足為其色也；顛書吳畫，不足為\r\n其變幻詰曲也。石上多異木，不假土壤，根生\r\n石外。前後大小洞四五，窈窕通明，\r\n溜乳作花，若刻若鏤。壁間佛像，皆楊禿所為，\r\n如美人面上瘢痕，奇醜可厭。余前\r\n後登飛來者五：初次與黃道元、方子公同登，\r\n單衫短後，直窮蓮花峰頂。每遇一石，\r\n無不發狂大叫。次與王聞溪同登；次為陶石簣、\r\n周海寧；次為王靜虛、陶石簣兄弟；\r\n次為魯休寧。每游一次，輒思作一詩，卒不可\r\n得。\r\n　　又《戲題飛來峰》詩：\r\n　　　試問飛來峰，未飛在何處。人世多少塵，\r\n何事飛不去。\r\n　　　高古而鮮妍，楊、班不能賦。\r\n　　　白玉簇其顛，青蓮借其色。惟有虛空心，\r\n一片描不得。\r\n　　　平生梅道人，丹青如不識。\r\n　　張岱《飛來峰》詩：\r\n　　　石原無此理，變幻自成形。天巧疑經鑿，\r\n神功不受型。\r\n　　　搜空或洚水，開闢必雷霆。應悔輕飛至，\r\n無端遭巨靈。\r\n　　　石意猶思動，躨跜勢若撐。鬼工穿曲折，\r\n兒戲斫瓏玲。\r\n　　　深入營三窟，蠻開倩五丁。飛來或飛去，\r\n防爾為身輕。\r\n\r\n冷　泉　亭\r\n\r\n　　冷泉亭在靈隱寺山門之左。丹垣綠樹，翳\r\n映陰森。亭對峭壁，一泓泠然，淒清\r\n入耳。亭後西栗十餘株，大皆合抱，冷　暗樾，\r\n遍體清涼。秋初栗熟，大若櫻桃，\r\n破苞食之，色如蜜珀，香若蓮房。天啟甲子，\r\n余讀書絢嶁山房，寺僧取作清供。余\r\n謂雞頭實無其鬆脆，鮮胡桃遜其甘芳也。夏月\r\n乘涼，移枕簟就亭中臥月，澗流淙淙，\r\n絲竹並作。張公亮聽此水聲，吟林丹山詩：「流\r\n向西湖載歌舞，回頭不似在山時。」\r\n言此水聲帶金石，已先作歌舞矣，不入西湖安\r\n入乎！余嘗謂住西湖之人，無人不帶\r\n歌舞，無山不帶歌舞，無水不帶歌舞，脂粉紈\r\n綺，即村婦山僧，亦所不免。因憶眉\r\n公之言曰：「西湖有名山，無處士；有古剎，\r\n無高僧；有紅粉，無佳人；有花朝，\r\n無月夕。」曹娥雪亦有詩嘲之曰：「燒鵝羊肉\r\n石灰湯，先到湖心次岳王。斜日未曛\r\n客未醉，齊拋明月進錢塘。」余在西湖，多在\r\n湖船作寓，夜夜見湖上之月，而今又\r\n避囂靈隱，夜坐冷泉亭，又夜夜對山間之月，\r\n何福消受。余故謂西湖幽賞，無過東\r\n坡，亦未免遇夜入城。而深山清寂，皓月空明，\r\n枕石漱流，臥醒花影，除林和靖、\r\n李岣嶁之外，亦不見有多人矣。即慧理、賓王，\r\n亦不許其同在臥次。\r\n　　袁宏道《冷泉亭小記》：\r\n　　靈隱寺在北高峰下，寺最奇勝，門景尤好。\r\n由飛來峰至冷泉亭一帶，澗水溜玉，\r\n畫壁流青，是山之極勝處。亭在山門外，嘗讀\r\n樂天記有云：「亭在山下水中，寺西\r\n南隅，高不倍尋，廣不累丈，撮奇搜勝，物無\r\n遁形。春之日，草薰木欣，可以導和\r\n納粹；夏之日，風泠泉渟，可以蠲煩析醒。山\r\n樹為蓋，岩石為屏，雲從棟生，水與\r\n階平。坐而玩之，可濯足於床下；\r\n　　臥而狎之，可垂釣於枕上。潺湲潔澈，甘\r\n粹柔滑，眼目之囂，心舌之垢，不待\r\n盥滌，見輒除去。」觀此記，亭當在水中，今\r\n依澗而立。澗闊不丈餘，無可置亭者。\r\n然則冷泉之景，比舊蓋減十分之七矣。\r\n\r\n靈　隱　寺\r\n\r\n　　明季昭慶寺火，未幾而靈隱寺火，未幾而\r\n上天竺又火，三大寺相繼而毀。是時\r\n唯具德和尚為靈隱住持，不數年而靈隱早成。\r\n蓋靈隱自晉鹹和元年，僧慧理建，山\r\n門匾曰「景勝覺場」，相傳葛洪所書。寺有石\r\n塔四，錢武肅王所建。宋景德四年，\r\n改景德靈隱禪寺，元至正三年毀。明洪武初再\r\n建，改靈隱寺。宣德七年，僧曇贊建\r\n山門，良玠建大殿。殿中有拜石，長丈餘，有\r\n花卉鱗甲之文，工巧如畫。正統十一\r\n年，玹理建直指堂，堂文額為張即之所書，隆\r\n慶三年毀。萬曆十二年，僧如通重建；\r\n二十八年司禮監孫隆重修，至崇禎十三年又毀。\r\n具和尚查如通舊籍，所費八萬，今\r\n計工料當倍之。具和尚慘淡經營，咄嗟立辦。\r\n其因緣之大，恐蓮池金粟所不能逮也。\r\n具和尚為余族弟，丁酉歲，余往候之，則大殿、\r\n方丈尚未起工，然東邊一帶，朗閣\r\n精藍凡九進，客房僧捨百什余間，棐幾籐床，\r\n鋪陳器皿，皆不移而具。香積廚中，\r\n初鑄三大銅鍋，鍋中煮米三擔，可食千人。具\r\n和尚指鍋示余曰：「此弟十餘年來所\r\n掙家計也。」飯僧之眾，亦諸剎所無。午間方\r\n陪余齋，見有沙彌持赫蹄送看，不知\r\n何事，第對沙彌曰：「命庫頭開倉。」沙彌去。\r\n及餘飯後出寺門，見有千餘人蜂擁\r\n而來，肩上擔米，頃刻上稟，斗斛無聲，忽然\r\n競去。余問和尚，和尚曰：「此丹陽\r\n施主某，歲致米五百擔，水腳挑錢，纖悉自備，\r\n不許飲常住勺水，七年於此矣。」\r\n余為嗟歎。因問大殿何時可成，和尚對以：「明\r\n年六月，為弟六十，法子萬人，人\r\n饋十金，可得十萬，則吾事濟矣。」逾三年而\r\n大殿、方丈俱落成焉。余作詩以記其\r\n盛。\r\n　　張岱《壽具和尚並賀大殿落成》詩：\r\n　　　飛來石上白猿立，石自呼猿猿應石。\r\n　　　具德和尚行腳來，山鬼啾啾寺前泣。\r\n　　　生公叱石同叱羊，沙飛石走山奔忙。\r\n　　　驅使萬靈皆辟易，火龍為之開洪荒。\r\n　　　正德初年有簿對，八萬今當增一倍。\r\n　　　談笑之間事已成，和尚功德可思議。\r\n　　　黃金大地破慳貪，聚米成丘粟若山。\r\n　　　萬人團族如蜂蟻，和尚植杖意自閒。\r\n　　　余見催科只數貫，縣官敲撲加鍛煉。\r\n　　　白糧升合尚怒呼，如坻如京不盈半。\r\n　　　憶昔訪師坐法堂，赫蹄數寸來丹陽。\r\n　　　和尚聲色不易動，第令侍者開倉場。\r\n　　　去不移時階戺亂，白粲馱來五百擔。\r\n　　　上倉斗斛寂無聲，千百人夫頃刻散。\r\n　　　米不追呼人不系，送到座前猶屏氣。\r\n　　　公侯福德將相才，羅漢神通菩薩慧。\r\n　　　如此工程非戲謔，向師頌之師不諾。\r\n　　　但言佛自有因緣，老僧只怕因果錯。\r\n　　　余自聞言請受記，阿難本是如來弟。\r\n　　　與師同住五百年，挾取飛來復飛去。\r\n　　張祜《靈隱寺》詩：\r\n　　　峰巒開一掌，朱檻幾環延。佛地花分界，\r\n僧房竹引泉。\r\n　　　五更樓下月，十里郭中煙。後塔聳亭後，\r\n前山橫閣前。\r\n　　　溪沙涵水靜，洞石點苔鮮。好是呼猿父，\r\n西巖深響連。\r\n　　賈島《靈隱寺》詩：\r\n　　　峰前峰後寺新秋，絕頂高窗見沃洲。\r\n　　　人在定中聞蟋蟀，鶴於棲處掛獼猴。\r\n　　　山鐘夜度空江水，汀月寒生古石樓。\r\n　　　心欲懸帆身未逸，謝公此地昔曾游。\r\n　　周詩《靈隱寺》詩：\r\n　　　靈隱何年寺，青山向此開。澗流原不斷，\r\n峰石自飛來。\r\n　　　樹覆空王苑，花藏大士台。探冥有玄度，\r\n莫遣夕陽催。\r\n\r\n北　高　峰\r\n\r\n　　北高峰在靈隱寺後，石磴數百級，曲折三\r\n十六灣。上有華光廟，以祀五聖。山\r\n半有馬明王廟，春日祈蠶者鹹往焉。峰頂浮屠\r\n七級，唐天寶中建，會昌中毀；錢武\r\n肅王修復之，宋鹹淳七年復毀。此地群山屏繞，\r\n湖水鏡涵，由上視下，歌舫漁舟，\r\n若鷗鳧出沒煙波，遠而益微，僅規其影。西望\r\n羅剎江，若匹練新濯，遙接海色，茫\r\n茫無際。張公亮有句：「江氣白分海氣合，吳\r\n山青盡越山來。」詩中有畫。郡城正\r\n值江湖之間，委蛇曲折，左右映帶，屋宇鱗次，\r\n竹木雲蓊，鬱鬱蔥蔥，鳳舞龍盤，\r\n真有王氣蓬勃。山麓有無著禪師塔。師名文喜，\r\n唐肅宗時人也，瘞骨於此。韓侂胄\r\n取為葬地，啟其塔，有陶龕焉。容色如生，發\r\n垂至肩，指爪盤屈繞身，舍利數百粒，\r\n三日不壞，竟荼毗之。\r\n　　蘇軾《游靈隱高峰塔》詩：\r\n　　言游高峰塔，蓐食始野裝。火雲秋未衰，\r\n及此初旦涼。\r\n　　霧霏巖谷暗，日出草木香。嘉我同來人，\r\n又便雲水鄉。\r\n　　相勸小舉足，前路高且長。古松攀龍蛇，\r\n怪石坐牛羊。\r\n　　漸聞鐘馨音，飛鳥皆下翔。入門空無有，\r\n雲海浩茫茫。\r\n　　惟見聾道人，老病時絕糧。問年笑不答，\r\n但指穴梨床。\r\n　　心知不復來，欲歸更彷徨。贈別留匹布，\r\n今歲天早霜。\r\n\r\n韜　光　庵\r\n\r\n　　韜光庵在靈隱寺右之半山，韜光禪師建。\r\n師，蜀人，唐太宗時，辭其師出遊，\r\n師囑之曰：「遇天可留，逢巢即止。」師游靈\r\n隱山巢溝塢，值白樂天守郡，悟曰：\r\n「吾師命之矣。」遂卓錫焉。樂天聞之，遂與\r\n為友，題其堂曰「法安」。內有金蓮\r\n池、烹茗井，壁間有趙閱道、蘇子瞻題名。庵\r\n之右為呂純陽殿，萬曆十二年建，參\r\n政郭子章為之記。駱賓王亡命為僧，匿跡寺中。\r\n宋之問自謫所還至江南，偶宿於此。\r\n夜月極明，之問在長廊索句，吟曰：「鷲嶺郁\r\n岧嶢，龍宮鎖寂寥。」後句未屬，思\r\n索良苦。有老僧點長明燈，同曰：「少年夜不\r\n寐，而吟諷甚苦，何耶？」之問曰：\r\n「適欲題此寺，得上聯而下句不屬。」\r\n　　僧請吟上句，宋誦之。老僧曰：「何不云\r\n『樓觀滄海日，門對浙江潮』？」之\r\n問愕然，訝其遒麗，遂續終篇。遲明訪之，老\r\n僧不復見矣。有知者曰：此駱賓王也。\r\n\r\n　　袁宏道《韜光庵小記》：\r\n　　韜光在山之腰，出靈隱後一二里，路徑甚\r\n可愛。古木婆娑，草香泉漬，淙淙之\r\n聲，四分五絡，達於山廚。庵內望錢塘江，浪\r\n紋可數。余始入靈隱，疑宋之問詩不\r\n似，意古人取景，或亦如近代詞客捃拾幫湊。\r\n及登韜光，始知「滄海」、「浙江」、\r\n「捫蘿」、「刳木」數語，字字入畫，古人真\r\n不可及矣。\r\n　　宿韜光之次日，余與石簣、子公同登北高\r\n峰，絕頂而下。\r\n　　張京元《韜光庵小記》：\r\n　　韜光庵在靈鷲後，鳥道蛇盤，一步一喘。\r\n至庵，入坐一小室，峭壁如削，泉出\r\n石罅，匯為池，蓄金魚數頭。低窗曲檻，相向\r\n啜茗，真有武陵世外之想。\r\n　　蕭士瑋《韜光庵小記》：\r\n　　初二，雨中上韜光庵。霧樹相引，風煙披\r\n薄，木末飛流，江懸海掛。倦時踞石\r\n而坐，倚竹而息。大都山之姿態，得樹而妍；\r\n山之骨格，得石而蒼；山之營衛，得\r\n水而活；惟韜光道中能全有之。初至靈隱，求\r\n所謂「樓觀滄海日，門對浙江潮」，\r\n竟無所有。至韜光，了了在吾目中矣。白太傅\r\n碑可讀，雨中泉可聽，恨僧少可語耳。\r\n枕上沸波，竟夜不息，視聽幽獨，喧極反寂。\r\n益信聲無哀樂也。\r\n　　受肇和《自韜光登北高峰》詩：\r\n　　高峰千仞玉嶙峋，石磴攀躋翠藹分。\r\n　　一路松風長帶雨，半空嵐氣自成雲。\r\n　　上方樓閣參差見，下界笙歌遠近聞。\r\n　　誰似當年蘇內翰，登臨處處有遺文。\r\n　　白居易《招韜光禪師》詩：\r\n　　白屋炊香飯，葷膻不入家。濾泉澄葛粉，\r\n洗手摘籐花。\r\n　　青菜除黃葉，紅姜帶紫芽。命師相伴食，\r\n齋罷一甌茶。\r\n　　韜光禪師《答白太守》詩：\r\n　　山僧野性愛林泉，每向巖阿倚石眠。\r\n　　不解栽松陪玉勒，惟能引水種青蓮。\r\n　　白雲乍可來青嶂，明月難教下碧天。\r\n　　城市不能飛錫至，恐妨鶯囀翠樓前。\r\n　　楊蟠《韜光庵》詩：\r\n　　寂寂階前草，春深鹿自耕。老僧垂白髮，\r\n山下不知名。\r\n　　王思任《韜光庵》詩：\r\n　　雲老天窮結數楹，濤呼萬壑盡松聲。\r\n　　鳥來佛座施花去，泉入僧廚漉菜行。\r\n　　一捺斷山流海氣，半株殘塔插湖明。\r\n　　靈峰占絕杭州妙，輸與韜光得隱名。\r\n　　又《韜光澗道》詩：\r\n　　靈隱入孤峰，庵庵疊翠重。僧泉交竹驛，\r\n仙屋破雲封。\r\n　　綠暗天俱貴，幽寒月不濃。澗橋秋倚處，\r\n忽一響山鐘。\r\n\r\n岣嶁山房\r\n\r\n　　李茇號岣嶁，武林人，住靈隱韜光山下。\r\n造山房數楹，盡駕回溪絕壑之上。溪\r\n聲淙淙出閣下，高崖插天，古木蓊蔚，人有幽\r\n致。山人居此，孑然一身。好詩，與\r\n天池徐渭友善。客至，則呼僮駕小肪，蕩槳於\r\n西泠斷橋之間，笑詠竟日。以山石自\r\n磥生壙，死即埋之。所著有《岣嶁山人詩集》\r\n四卷。天啟甲子，余與趙介臣、陳章\r\n侯、顏敘伯、卓珂月、余弟平子讀書其中。主\r\n僧自超，園蔬山蔌，淡薄淒清。但恨\r\n名利之心未淨，未免唐突山靈，至今猶有愧\r\n色。\r\n　　張岱《岣嶁山房小記》：\r\n　　岣嶁山房，逼山、逼溪、逼韜光路，故無\r\n徑不梁，無屋不閣。門外蒼松傲睨，\r\n蓊以雜木，冷綠萬頃，人面俱失。\r\n　　石橋低磴，可坐十人。寺僧刳竹引泉，橋\r\n下交交牙牙，皆為竹節。天啟甲子，\r\n余鍵戶其中者七閱月，耳飽溪聲，目飽清樾。\r\n山上下多西栗、邊筍，甘芳無比。鄰\r\n人以山房為市，蓏果、羽族日致之，而獨無魚。\r\n乃瀦溪為壑，系巨魚數十頭。有客\r\n至，輒取魚給鮮。日晡，必步冷泉亭、包園、\r\n飛來峰。一日，緣溪走看佛像，口口\r\n罵楊髡。見一波斯坐龍象，蠻女四五獻花果，\r\n皆裸形，勒石志之，乃真伽像也。余\r\n椎落其首，並碎諸蠻女，置溺溲處以報之。寺\r\n僧以余為椎佛也，咄咄作怪事，及知\r\n為楊髡，皆歡喜讚歎。\r\n　　徐渭《訪李岣嶁山人》詩：\r\n　　岣嶁詩客學全真，半日深山說鬼神。\r\n　　送到澗聲無響處，歸來明月滿前津。\r\n　　七年火宅三車客，十里荷花兩槳人。\r\n　　兩岸鷗鳧仍似昨，就中應有舊相親。\r\n　　王思任《岣嶁僧捨》詩：\r\n　　亂苔膏古蔭，慘綠蔽新芊。鳥語皆番異，\r\n泉心即佛禪。\r\n　　買山應較尺，賒月敢辭錢。多少清涼界，\r\n幽僧抱竹眠。\r\n\r\n青蓮山房\r\n\r\n　　青蓮山房，為涵所包公之別墅也。山房多\r\n修竹古梅，倚蓮花峰，跨曲澗，深巖\r\n峭壁，掩映林巒間。公有泉石之癖，日涉成趣。\r\n台榭之美，冠絕一時。外以石屑砌\r\n壇，柴根編戶，富貴之中，又著草野。正如小\r\n李將軍作丹青界畫，樓台細畫，雖竹\r\n籬茅舍，無非金碧輝煌也。曲房密室，皆儲偫\r\n美人，行其中者，至今猶有香艷。當\r\n時皆珠翠團簇，錦繡堆成。一室之中，宛轉曲\r\n折，環繞盤旋，不能即出。主人於此\r\n精思巧構，大類迷樓。而後人欲如包公之聲伎\r\n滿前，則亦兩浙薦紳先生所絕無者也。\r\n今雖數易其主，而過其門者必曰「包氏北莊」。\r\n　　陳繼儒《青蓮山房》詩：\r\n　　造園華麗極，反欲學村莊。編戶留柴葉，，\r\n磊壇帶石霜。\r\n　　梅根常塞路，溪水直穿房。覓主無從入，\r\n裝回走曲廊。\r\n　　主人無俗態，築圃見文心。竹暗常疑雨，\r\n松梵自帶琴。\r\n　　牢騷寄聲伎，經濟儲山林。久已無常主，\r\n包莊說到今。\r\n\r\n呼　猿　洞\r\n\r\n　　呼猿洞在武林山。晉慧理禪師，常畜黑白\r\n二猿，每於靈隱寺月明長嘯，二猿隔\r\n岫應之，其聲清皦。後六朝宋時，有僧智一仿\r\n舊跡而畜數猿於山，臨澗長嘯，則群\r\n猿畢集，謂之猿父。好事者施食以齋之，因建\r\n飯猿堂。今黑白二猿尚在。有高僧住\r\n持，則或見黑猿，或見白猿。具德和尚到山間，\r\n則黑白皆見。余於方丈作一對送之：\r\n「生公說法，雨墮天花，莫論飛去飛來，頑皮\r\n石也會點頭。慧理參禪，月明長嘯，\r\n不問是黑是白，野心猿都能答應。」具和尚在\r\n靈隱，聲名大著。後以徑山佛地謂歷\r\n代祖師多出於此，徙往徑山。事多格迕，為時\r\n無幾，遂致涅槃。方知盛名難居，雖\r\n在緇流，亦不可多取。\r\n　　陳洪綬《呼猿洞》詩：\r\n　　慧理是同鄉，白猿供使令。以此後來人，\r\n十呼十不應。\r\n　　明月在空山，長嘯是何意。呼山山自來，\r\n麾猿猿不去。\r\n　　痛恨遇真伽，斧斤殘怪石。山亦悔飛來，\r\n與猿相對泣。\r\n　　洞黑復幽深，恨無巨靈力。余欲錘碎之，\r\n白猿當自出。\r\n　　張岱《呼猿洞》對：\r\n　　洞裡白猿呼不出，崖前殘石悔飛來。\r\n\r\n三　生　石\r\n\r\n　　三生石在下天竺寺後。東坡《圓澤傳》曰：\r\n洛師惠林寺，故光祿卿李□居第。\r\n祿山陷東都，□以居守死之。子源，少時以貴\r\n遊子豪侈善歌聞於時。及□死，悲憤\r\n自誓，不仕，不娶，不食肉，居寺中五十餘年。\r\n寺有僧圓澤，富而知音。源與之遊\r\n甚密，促膝交語竟日，人莫能測。一日相約游\r\n蜀青城峨嵋山，源欲自荊州溯峽，澤\r\n欲取長安斜谷路。源不可，曰：\r\n　　「吾以絕世事，豈可復到京師哉！」澤默\r\n然久之，曰：「行止固不由人。」遂\r\n自荊州路。舟次南浦，見婦人錦襠負罌而汲者，\r\n澤望而歎曰：「吾不欲由此者，為\r\n是也。」源驚問之。澤曰：\r\n　　「婦人姓王氏，吾當為之子。孕三歲矣，\r\n吾不來，故不得乳。\r\n　　今既見，無可逃之。公當以符咒助吾速生。\r\n三日浴兒時，願公臨我，以笑為信。\r\n後十三年中秋月夜，杭州天竺寺外，當與公相\r\n見。」源悲悔，而為具沐浴易服。至\r\n暮，澤亡而婦乳。\r\n　　三日，往觀之，兒見源果笑。具以語王氏，\r\n出家財葬澤山下。\r\n　　源遂不果行。返寺中，問其徒，則既有治\r\n命矣。後十三年，自洛還吳，赴其約。\r\n至所約，聞葛洪川畔有牧童扣角而歌之曰：\r\n　　「三生石上舊精魂，賞月吟風不要論。慚\r\n愧情人遠相訪，此身雖異性長存。」\r\n呼問：「澤公健否？」答曰：「李公真信士，\r\n然俗緣未盡，慎弗相近，惟勤修不墮，\r\n乃復相見。」又歌曰：\r\n　　「身前身後事茫茫，欲話因緣恐斷腸。吳\r\n越山川尋已遍，卻回煙棹上瞿唐。」\r\n遂去不知所之。後二年，李德裕奏源忠臣子，\r\n篤孝，拜諫議大夫。不就，竟死寺中，\r\n年八十一。\r\n　　王元章《送僧歸中竺》詩：\r\n　　天香閣上風如水，千歲巖前雲似苔。\r\n　　明月不期穿樹出，老夫曾此聽猿來。\r\n　　相逢五載無書寄，卻憶三生有夢迴。\r\n　　鄉曲故人憑問訊，孤山梅樹幾番開。\r\n　　蘇軾《贈下天竺惠淨師》詩：\r\n　　予去杭十六年而復來，留二年而去。平生\r\n自覺出處老少，粗似樂天，雖才名相\r\n遠，而安分寡求亦庶幾焉。三月六日，來別南\r\n北山諸道人，而下天竺惠淨師以丑石\r\n贈，作三絕句：\r\n　　當年衫鬢兩青青，強說重來慰別情。\r\n　　衰鬢只今無可白，故應相對說來生。\r\n　　出處依稀似樂天，敢將衰朽較前賢。\r\n　　便從洛社休官去，猶有閒居二十年。\r\n　　在郡依前六百日，山中不記幾回來。\r\n　　還將天竺一峰去，欲把雲根到處栽。\r\n\r\n上　天　竺\r\n\r\n　　上天竺，晉天福間，僧道翊結茅庵於此。\r\n一夕，見毫光發於前澗，晚視之，得\r\n一奇木，刻畫觀音大士像。後漢乾祐間，有僧\r\n從勳自洛陽持古佛舍利來，置頂上，\r\n妙相莊嚴，端正殊好，晝放白光，士民崇信。\r\n錢武肅王常夢白衣人求葺其居，寤而\r\n有感，遂建天竺觀音看經院。宋鹹平中，浙西\r\n久旱，郡守張去華率僚屬具幡幢華蓋\r\n迎請下山，而澍雨沾足。自是有禱輒應，而雨\r\n每滂薄不休，世傳爛稻龍王焉。南渡\r\n時，施捨珍寶，有日月珠、鬼谷珠、貓睛等，\r\n雖大內亦所罕見。嘉祐中，沈文通治\r\n郡，謂觀音以聲聞宣佛力，非禪那所居，乃以\r\n教易禪，令僧元淨號辨才者主之。鑿\r\n山築室，幾至萬礎。治平中，郡守蔡襄奏賜「靈\r\n感觀音」殿額。辨才乃益鑿前山，\r\n闢地二十有五尋，殿加重簷。建鹹四年，兀朮\r\n入臨安，高宗航海。兀朮至天竺，見\r\n觀音像喜之，乃載後車，與《大藏經》並徙而\r\n北。時有比丘知完者，率其徒以從。\r\n至燕，捨於都城之西南五里，曰玉河鄉，建寺\r\n奉之。天竺僧乃重以他木刻肖前像，\r\n詭曰：「藏之井中，今方出現」，其實並非前\r\n像也。乾道三年，建十六觀堂，七年，\r\n改院為寺，門匾皆御書。慶元三年，改天台教\r\n寺。元至元三年毀。五年，僧慶思重\r\n建，仍改天竺教寺。元末毀。明洪武初重建，\r\n萬曆二十七年重修。崇禎末年又毀，\r\n清初又建。時普陀路絕，天下進香者皆近就天\r\n竺，香火之盛，當甲東南。二月十九\r\n日，男女宿山之多，殿內外無下足處，與南海\r\n潮音寺正等。\r\n　　張京元《上天竺小記》：\r\n　　天竺兩山相夾，回合若迷。山石俱骨立，\r\n石間更繞松篁。\r\n　　過下竺，諸僧鳴鐘肅客，寺荒落不堪入。\r\n中竺如之。至上竺，山巒環抱，風氣\r\n甚固，望之亦幽致。\r\n　　蕭士瑋《上天竺小記》：\r\n　　上天竺，疊嶂四周，中忽平曠，巡覽迎眺，\r\n驚無歸路。余知身之入而不知其所\r\n由入也。從天竺抵龍井，曲澗茂林，處處有之。\r\n一片雲、神運石，風氣遒逸，神明\r\n刻露。選石得此，亦娶妻得姜矣。泉色紺碧，\r\n味淡遠，與他泉迥矣。\r\n　　蘇軾《記天竺詩引》：\r\n　　軾年十二，先君自虔州歸，謂予言：「近\r\n城山中天竺寺，有樂天親書詩云：\r\n『一山門作兩山門，兩寺原從一寺分。東澗水\r\n流西澗水，南山雲起北山雲。前台花\r\n發後台見，上界鐘鳴下界聞。遙想吾師行道處，\r\n天香桂子落紛紛。』筆勢奇逸，墨\r\n跡如新。」今四十七年，予來訪之，則詩已亡，\r\n有刻石在耳。\r\n　　感涕不已，而作是詩。\r\n　　又《贈上天竺辨才禪師》詩：\r\n　　南北一山門，上下兩天竺。中有老法師，\r\n瘦長如鸛鵠。\r\n　　不知修何行，碧眼照山谷。見之自清涼，\r\n洗盡煩惱毒。\r\n　　坐令一都會，方丈禮白足。我有長頭兒，\r\n角頰峙犀玉。\r\n　　四歲不知行，抱負煩背腹。師來為摩頂，\r\n起走趁奔鹿。\r\n　　乃知戒律中，妙用謝羈束。何必言法華，\r\n佯狂啖魚肉。\r\n　　張岱《天竺柱對》：\r\n　　佛亦愛臨安，法像自北朝留住。\r\n　　山皆學靈鷲，洛伽從南海飛來。\r\n\r\n秦　樓\r\n\r\n　　秦樓初名水明樓，東坡建，常攜朝雲至此\r\n遊覽。壁上有三詩，為坡公手跡。過\r\n樓數百武，為鏡湖樓，白樂天建。宋時宦杭者，\r\n行春則集柳洲亭，競渡則集玉蓮亭，\r\n登高則集天然圖畫閣，看雪則集孤山寺，尋常\r\n宴客則集鏡湖樓。兵燹之後，其樓已\r\n廢，變為民居。\r\n　　蘇軾《水明樓》詩：\r\n　　黑雲翻墨未遮山，白雨跳珠亂入船。\r\n　　卷地風來忽吹散，望湖樓下水連天。\r\n　　放生魚鳥逐人來，無主荷花到處開。\r\n　　水浪能令山俯仰，風帆似與月裝回。\r\n　　未成大隱成中隱，可得長閒勝暫閒。\r\n　　我本無家更焉往，故鄉無此好湖山。\r\n\r\n片　石　居\r\n\r\n　　由昭慶緣湖而西，為餐香閣，今名片石居。\r\n閟閣精廬，皆韻人別墅。其臨湖一\r\n帶，則酒樓茶館，軒爽面湖，非惟心胸開滌，\r\n亦覺日月清朗。張謂「晝行不厭湖上\r\n山，夜坐不厭湖上月」，則盡之矣。再去則桃\r\n花港，其上為石函橋，唐刺史李鄴侯\r\n所建，有水閘洩湖水以入古蕩。沿東西馬塍、\r\n羊角埂，至歸錦橋，凡四派焉。白樂\r\n天記云：「北有石函，南有筧，決湖水一寸，\r\n可溉田五十餘頃。」閘下皆石骨磷磷，\r\n出水甚急。\r\n　　徐渭《八月十六片石居夜泛》詞：\r\n　　月倍此宵多，楊柳芙蓉夜色蹉。鷗鷲不眠\r\n如晝裡，舟過，向前驚換幾汀莎。筒\r\n酒覓稀荷，唱盡塘棲《白苧歌》。天為紅妝重\r\n展鏡，如磨，漸照胭脂奈褪何。\r\n\r\n十　錦　塘\r\n\r\n　　十錦塘，一名孫堤，在斷橋下。司禮太監\r\n孫隆於萬曆十七年修築。堤闊二丈，\r\n遍植桃柳，一如蘇堤。歲月既多，樹皆合抱。\r\n行其下者，枝葉扶蘇，漏下月光，碎\r\n如殘雪。意向言斷橋殘雪，或言月影也。蘇堤\r\n離城遠，為清波孔道，行旅甚稀。孫\r\n堤直達西泠，車馬遊人，往來如織。兼以西湖\r\n光艷，十里荷香，如入山陰道上，使\r\n人應接不暇。湖船小者，可入裡湖，大者緣堤\r\n倚徙，由錦帶橋循至望湖亭，亭在十\r\n錦塘之盡。漸近孤山，湖面寬廠。孫東瀛修葺\r\n華麗，增築露台，可風可月，兼可肆\r\n筵設席。笙歌劇戲，無日無之。今改作龍王堂，\r\n旁綴數楹，咽塞離披，舊景盡失。\r\n再去，則孫太監生祠，背山面湖，頗極壯麗。\r\n近為盧太監捨以供佛，改名盧捨庵，\r\n而以孫東瀛像置之佛龕之後。孫太監以數十萬\r\n金錢裝塑西湖，其功不在蘇學士之下，\r\n乃使其遺像不得一見湖光山色，幽囚面壁，見\r\n之大為鯁悶。\r\n　　袁宏道《斷橋望湖亭小記》：\r\n　　湖上由斷橋至蘇公堤一帶，綠煙紅霧，瀰\r\n漫二十餘里。歌吹為風，粉汗為雨，\r\n羅褲之盛，多於堤畔之柳，艷冶極矣。然杭人\r\n遊湖，止午、未、申三時，其實湖光\r\n染翠之工，山嵐設色之妙，全在朝日始出、夕\r\n舂未下，始極其濃媚。月景尤為清艷，\r\n花態柳情，山容水意，別是一種趣味。此樂留\r\n與山僧遊客受用，安可為俗士道哉！\r\n望湖亭即斷橋一帶，堤甚工致，比蘇公堤猶美。\r\n夾道種緋桃、垂柳、芙蓉、山茶之\r\n屬二十餘種。堤邊白石砌如玉，布地皆軟沙如\r\n茵。杭人曰：「此內使孫公所修飾也。」\r\n此公大是西湖功德主。自昭慶、天竺、淨慈、\r\n龍井及山中庵院之屬，所施不下數十\r\n萬。余謂白、蘇二公，西湖開山古佛，此公異\r\n日伽藍也。「腐儒，幾敗乃公事！」\r\n可厭！\r\n　　可厭！\r\n　　張京元《斷橋小記》：\r\n　　西湖之勝，在近；湖之易窮，亦在近。朝\r\n車暮舫，徒行緩步，人人可游，時時\r\n可游。而酒多於水，肉高於山，春時肩摩趾錯，\r\n男女雜沓，以挨簇為樂。無論意不\r\n在山水，即桃容柳眼，自與東風相倚，游者何\r\n曾一著眸子也。\r\n　　李流芳《斷橋春望圖題詞》：\r\n　　往時至湖上，從斷橋一望，便魂消欲死。\r\n還謂所知，湖之瀲灩熹微，大約如晨\r\n光之著樹，明月之入廬。蓋山水映發，他處即\r\n有澄波巨浸，不及也。壬子正月，以\r\n訪舊重至湖上，輒獨往斷橋，裴回終日，翌日\r\n為楊讖西題扇云：「十里西湖意，都\r\n來到斷橋。寒生梅萼小，春入柳絲嬌。乍見應\r\n疑夢，重來不待招。故人知我否，吟\r\n望正蕭條。」又明日作此圖。小春四月，同孟\r\n暘、子與夜話，題此。\r\n　　譚元春《湖霜草序》：\r\n　　予以己未九月五日至西湖，不寓樓閣，不\r\n捨庵剎，而以琴尊書札，托一小舟。\r\n而舟居之妙，在五善焉。舟人無酬答，一善也。\r\n昏曉不爽其候，二善也。訪客登山，\r\n恣意所如，三善也。入斷橋，出西泠，午眠夕\r\n興，四善也。殘客可避，時時移棹，\r\n五善也。挾此五善，以長於湖。僧上鳧下，觴\r\n止茗生，篙楫因風，漁筊聚火。蓋以\r\n朝山夕水，臨澗對松，岸柳池蓮，藏身接友，\r\n早放孤山，晚依寶石，足了吾生，足\r\n濟吾事矣。\r\n　　王叔杲《十錦塘》詩：\r\n　　橫截平湖十里天，錦橋春接六橋煙。\r\n　　芳林花發霞千樹，斷岸光分月兩川。\r\n　　幾度觴飛堤外景，一清棹發鏡中船。\r\n　　奇觀妝點知誰力，應有歌聲被管弦。\r\n　　白居易《望湖樓》詩：\r\n　　盡日湖亭臥，心閒事亦稀。起因殘醉醒，\r\n坐待晚涼歸。\r\n　　松雨飄蘇帽，江風透葛衣。柳堤行不厭，\r\n沙軟絮霏霏。\r\n　　徐渭《望湖亭》詩：\r\n　　亭上望湖水，晶光淡不流。鏡寬萬影落，\r\n玉湛一磯浮。\r\n　　寒入沙蘆斷，煙生野鶩投。若從湖上望，\r\n翻羨此亭幽。\r\n　　張岱《西湖七月半記》：\r\n　　西湖七月半，一無可看，止可看看七月半\r\n之人。看七月半之人，以五類看之。\r\n其一，樓船簫鼓，峨冠盛筵，燈火優傒，聲光\r\n相亂，名為看月而實不見月者，看之。\r\n其一，亦船亦樓，名娃閨秀，攜及童孌，笑啼\r\n雜之，環坐露台，左右盼望，身在月\r\n下而實不看月者，看之。其一，亦船亦聲歌，\r\n名妓閒僧，淺酌低唱，弱管輕絲，竹\r\n肉相發，亦在月下，亦看月，而欲人看其看月\r\n者，看之。其一，不舟不車，不衫不\r\n幘，酒醉飯飽，呼群三五，擠入人叢，昭慶、\r\n斷橋，嘄呼嘈雜，裝假醉，唱無腔曲，\r\n月亦看，看月者亦看，不看月者亦看，而實無\r\n一看者，看之。其一，小船輕幌，淨\r\n幾暖爐，茶鐺旋煮，素瓷靜遞，好友佳人，邀\r\n月同坐，或匿影樹下，或逃囂裡湖，\r\n看月而人不見其看月之態，亦不作意看月者，\r\n看之。杭人遊湖，巳出酉歸，避月如\r\n仇，是夕好名，逐隊爭出，多犒門軍酒錢，轎\r\n夫擎燎，列俟岸上。一入舟，速舟子\r\n急放斷橋，趕入勝會。以故二鼓以前，人聲鼓\r\n吹，如沸如撼，如魘如囈，如聾如啞，\r\n大船小船一齊湊岸，一無所見，止見篙擊篙，\r\n舟觸舟，肩摩肩，面看面而已。少刻\r\n興盡，官府席散，皂隸喝道去，轎夫叫船上人，\r\n怖以關門，燈籠火把如列星，一一\r\n簇擁而去。岸上人亦逐隊趕門，漸稀漸薄，頃\r\n刻散盡矣。吾輩始艤舟近岸，斷橋石\r\n磴始涼，席其上，呼客縱飲。此時，月如鏡新\r\n磨，山復整妝，湖復?面。向之淺斟\r\n低唱者出，匿影樹下者亦出，吾輩往通聲氣，\r\n拉與同坐。韻友來，名妓至，杯箸安，\r\n竹肉發。月色蒼涼，東方將白，客方散去。吾\r\n輩縱舟，酣睡於十里荷花之中，香氣\r\n拍人，清夢甚愜。\r\n\r\n孤　山\r\n\r\n　　《水經注》曰：水黑曰盧，不流曰奴；山\r\n不連陵曰孤。梅花嶼介於兩湖之間，\r\n四面巖巒，一無所麗，故曰孤也。是地水望澄\r\n明，皦焉沖照，亭觀繡峙，兩湖反景，\r\n若三山之倒水下。山麓多梅，為林和靖放鶴之\r\n地。林逋隱居孤山，宋真宗征之不就，\r\n賜號和靖處士。常畜雙鶴，豢之樊中。逋每泛\r\n小艇，遊湖中諸寺，有客來，童子開\r\n樊放鶴，縱入雲霄，盤旋良久，逋必棹艇遄歸，\r\n蓋以鶴起為客至之驗也。臨終留絕\r\n句曰：「湖外青山對結廬，墳前修竹亦蕭疏。\r\n茂陵他日求遺稿，猶喜曾無封禪書。」\r\n紹興十六年建四聖延祥觀，盡徙諸院剎及士民\r\n之墓，獨逋墓詔留之，弗徙。至元，\r\n楊連真伽發其墓，唯端硯一、玉簪一。明成化\r\n十年，郡守李瑞修復之。天啟間，有\r\n王道士欲於此地種梅千樹。雲間張侗初太史補\r\n《孤山種梅序》。\r\n　　袁宏道《孤山小記》：\r\n　　孤山處士，妻梅子鶴，是世間第一種便宜\r\n人。我輩只為有了妻子，便惹許多閒\r\n事，撇之不得，傍之可厭，如衣敗絮行荊棘中，\r\n步步牽掛。近日雷峰下有虞僧儒，\r\n亦無妻室，殆是孤山後身。所著《溪上落花詩》，\r\n雖不知於和靖如何，然一夜得百\r\n五十首，可謂迅捷之極。至於食淡參禪，則又\r\n加孤山一等矣，何代無奇人哉！\r\n　　張京元《孤山小記》：\r\n　　孤山東麓，有亭翼然。和靖故址，今悉編\r\n籬插棘。諸巨家規種桑養魚之利，然\r\n亦賴其稍葺亭榭，點綴山容。楚人之弓，何問\r\n官與民也。\r\n　　又《蕭照畫壁》：\r\n　　西湖涼堂，紹興間所構。高宗將臨觀之。\r\n有素壁四堵，高二丈，中貴人促蕭照\r\n往繪山水。照受命，即乞尚方酒四斗，夜出孤\r\n山，每一鼓即飲一鬥，盡一斗則一堵\r\n已成，而照亦沉醉。\r\n　　上至，覽之歎賞，宣賜金帛。\r\n　　沈守正《孤山種梅疏》：\r\n　　西湖之上，蔥蒨親人，亦爽朗易盡。獨孤\r\n山盤郁重湖之間，水石草木皆有幽色。\r\n唐時樓閣參差，詩歌點綴，冠於兩湖。讀「不\r\n雨山常潤，無雲水自陰」之句，猶可\r\n想見當時。道孤山者，不徑西泠，必沿湖水，\r\n不似今從望湖折闤闠而入也。\r\n　　此地尚有古梅偃蹇，雲是和靖故居。\r\n　　李流芳《題孤山夜月圖》：\r\n　　曾與印持諸兄弟醉後泛小艇，從孤山而歸。\r\n時月初上新堤，柳枝皆倒影湖中，\r\n空明摩蕩，如鏡中，復如畫中。久懷此胸臆，\r\n壬子在小築，忽為孟暘寫出，真畫中\r\n矣。\r\n　　蘇軾《書林逋詩後》：\r\n　　吳儂生長湖山曲，呼吸湖光飲山淥。\r\n　　不論世外隱君子，傭兒販婦皆冰玉。\r\n　　先生可是絕俗人，神清骨冷無由俗。\r\n　　我不識見曾夢見，瞳子瞭然光可燭。\r\n　　遺篇妙字處處有，步繞西湖看不足。\r\n　　詩如東野不言寒，書似西台差少肉。\r\n　　平生高節已難繼，將死微言猶可錄。\r\n　　自言不作封禪書，更肯悲吟白頭曲。\r\n　　我笑吳人不好事，好作祠堂傍修竹。\r\n　　不然配食水仙王，一盞寒泉薦秋菊。\r\n　　張祜《孤山》詩：\r\n　　樓台聳碧岑，一徑入湖心。不雨山常潤，\r\n無雲水自陰。\r\n　　斷橋荒蘚合，空院落花深。猶憶西窗月，\r\n鐘聲出北林。\r\n　　徐渭《孤山玩月》詩：\r\n　　湖水淡秋空，練色澄初靜。倚棹激中流，\r\n幽然適吾性。\r\n　　舉酒忽見月，光與波相映。西子拂淡妝，\r\n遙嵐掛孤鏡。\r\n　　座客本玉姿，照耀幾筵瑩。暇時吐高懷，\r\n四座盡傾聽。\r\n　　卻言處士疏，徒抱梅花詠。如以徑寸魚，\r\n蹄涔即成泳。\r\n　　論久興彌洽，返棹堤逾迥。自顧縱清談，\r\n何嫌麾塵柄。\r\n　　卓敬《孤山種梅》詩：\r\n　　風流東閣題詩客，瀟灑西湖處士家。\r\n　　雪冷江深無夢到，自鋤明月種梅花。\r\n　　王稚登《贈林純卿卜居孤山》詩：\r\n　　藏書湖上屋三間，松映軒窗竹映關。\r\n　　引鶴過橋看雪去，送僧歸寺帶雲還。\r\n　　輕紅荔子家千里，疏影梅花水一灣。\r\n　　和靖高風今已遠，後人猶得住孤山。\r\n　　陳鶴《題孤山林隱君祠》詩：\r\n　　孤山春欲半，猶及見梅花。笑踏王孫草，\r\n閒尋處士家。\r\n　　塵心瑩水鏡，野服映山霞。巖壑長如此，\r\n榮名豈足誇。\r\n　　王思任《孤山》詩：\r\n　　淡水濃山畫裡開，無船不署好樓台。\r\n　　春當花月人如戲，煙入湖燈聲亂催。\r\n　　萬事賢愚同一醉，百年修短未須哀。\r\n　　只憐逋老棲孤鶴，寂寞寒籬幾樹梅。\r\n　　張岱《補孤山種梅敘》：\r\n　　蓋聞地有高人，品格與山川並重；亭遺古\r\n跡，梅花與姓氏俱香。名流雖以代遷，\r\n勝事自須人補。在昔西泠逸老，高潔韻同秋水，\r\n孤清操比寒梅。疏影橫斜，遠映西\r\n湖清淺；暗香浮動，長陪夜月黃昏。今乃人去\r\n山空，依然水流花放。瑤葩灑雪，亂\r\n飄塚上苔痕；玉樹迷煙，恍墮林間鶴羽。茲來\r\n韻友，欲步前賢，補種千梅，重修孤\r\n嶼。凌寒三友，早連九里松篁；破臘一枝，遠\r\n謝六橋桃柳。佇想水邊半樹，點綴冰\r\n花；\r\n　　待將雪後橫枝，低昂鐵干。美人來自林下，\r\n高士臥於山中。白石蒼崖，擬築草\r\n亭招放鶴；濃山淡水，閒鋤明月種梅花。有志\r\n竟成，無約不踐。將與羅浮爭艷，還\r\n期庾嶺分香。實為林處士之功臣，亦是蘇長公\r\n之勝友。吾輩常勞夢想，應有宿緣。\r\n\r\n　　哦曲江詩（曲江張九齡有《庭梅吟》），\r\n便見孤芳風韻；讀廣平賦，尚思鐵石\r\n心腸。共策灞水之驢，且向斷橋踏雪；遙瞻漆\r\n園之蝶，群來林墓尋梅。莫負佳期，\r\n用追芳躅。\r\n　　張岱《林和靖墓柱銘》：\r\n　　雲出無心，誰放林間雙鶴。\r\n　　月明有意，即思塚上孤梅。\r\n\r\n關　王　廟\r\n\r\n　　北山兩關王廟。其近岳墳者，萬曆十五年\r\n為杭民施如忠所建。如忠客燕，涉潞\r\n河，颶風作，舟將覆，恍惚見王率諸河神拯救\r\n獲免，歸即造廟祝之，並祀諸河神。\r\n塚宰張瀚記之。\r\n　　其近孤山者，舊祠卑隘。萬曆四十二年，\r\n金中丞為導首鼎新之。太史董其昌手\r\n書碑石記之，其詞曰：「西湖列剎相望，梵宮\r\n之外，其合於祭法者，岳鄂王、於少\r\n保與關神而三爾。甲寅秋，神宗皇帝夢感聖母\r\n中夜傳詔，封神為伏魔帝君，易兜鍪\r\n而袞冕，易大纛而九斿。五帝同尊，萬靈受職。\r\n視操、懿、莽、溫偶奸大物，生稱\r\n賊臣，死墮下鬼，何啻天淵。顧舊祠湫隘，不\r\n稱詔書播告之意。金中丞父子爰議鼎\r\n新，時維導首，得孤山寺舊址，度材壘土，勒\r\n牆墉，莊像設，先後三載而落成。中\r\n丞以余實倡議，屬余記之。余考孤山寺，且名\r\n永福寺。\r\n　　唐長慶四年，有僧刻《法華》於石壁。會\r\n元微之以守越州，道出杭，而杭守白\r\n樂天為作記。有九諸侯率錢助工，其盛如此。\r\n　　成毀有數，金石可磨，越數百年而祠帝君。\r\n以釋典言之，則舊寺非所謂現天大\r\n將軍身，而今祠非所謂現帝釋身者耶。至人捨\r\n其生而生在，殺其身而身存。孔曰成\r\n仁，孟曰取義，與《法華》一大事之旨何異也。\r\n彼謂忠臣義士猶待坐蒲團、修觀行\r\n而後了生死者，妄矣。然則石壁巋然，而石經\r\n初未泐也。頃者四川殲叛，神為助力，\r\n事達宸聰，非同語怪。惟遼西黠鹵尚緩天誅，\r\n帝君能報曹而有不報神宗者乎？左挾\r\n鄂王，右挾少保，驅雷部，擲火鈴，昭陵之鐵\r\n馬嘶風，蔣廟之塑兵濡露，諒蕩魔皆\r\n如蜀道矣。先是金中丞撫閩，藉神之告，屢殲\r\n倭夷，上功盟府，故建祠之費，視眾\r\n差巨，蓋有夙意雲。」寺中規制精雅，廟貌莊\r\n嚴，兼之碑碣清華，柱聯工確，一以\r\n文理為之，較之施廟，其雅俗真隔霄壤。\r\n　　董其昌《孤山關王廟柱銘》：\r\n　　忠能擇主，鼎足分漢室君臣。\r\n　　德必有鄰，把臂呼岳家父子。\r\n　　宋兆禴《關帝廟柱聯》：\r\n　　從真英雄起家，直參聖賢之位。\r\n　　以大將軍得度，再現帝王之身。\r\n　　張岱《關帝廟柱對》：\r\n　　統系讓偏安，當代天王歸漢室。\r\n　　春秋明大義，後來夫子屬關公。\r\n\r\n蘇小小墓\r\n\r\n　　蘇小小者，南齊時錢塘名妓也。貌絕青樓，\r\n才空士類，當時莫不艷稱。以年少\r\n早卒，葬於西泠之塢。芳魂不歿，往往花間出\r\n現。宋時有司馬槱者，字才仲，在洛\r\n下夢一美人搴帷而歌，問其名，曰：西陵蘇小\r\n小也。問歌何曲？曰：《黃金縷》。\r\n後五年，才仲以東坡薦舉，為秦少章幕下官，\r\n因道其事。\r\n　　少章異之，曰：「蘇小之墓，今在西泠，\r\n何不酹酒吊之。」才仲往尋其墓拜之。\r\n是夜，夢與同寢，曰：妾願酬矣。自是幽昏三\r\n載，才仲亦卒於杭，葬小小墓側。\r\n　　西陵蘇小小詩：\r\n　　妾乘油壁車，郎跨青驄馬。何處結同心，\r\n西陵松柏下。\r\n　　又詞：\r\n　　妾本錢塘江上住，花落花開，不管流年度。\r\n燕於銜將春色去，紗窗幾陣黃梅雨。\r\n　斜插玉梳雲半吐，檀板輕敲，唱徹《黃金縷》。\r\n夢斷彩雲無覓處，夜涼明月生南\r\n浦。\r\n　　李賀《蘇小小》詩：\r\n　　幽蘭露，如啼眼。無物結同心，煙花不堪\r\n剪。草如茵，松如蓋。風為裳，水為\r\n珮。油壁車，久相待。冷翠燭，勞光彩。\r\n　　西陵下，風吹雨。\r\n　　沈原理《蘇小小歌》：\r\n　　歌聲引回波，舞衣散秋影。夢斷別青樓，\r\n千秋香骨冷。青銅鏡裡雙飛鸞，饑烏\r\n吊月啼勾欄。風吹野火火不滅，山妖笑入狐狸\r\n穴。西陵墓下錢塘潮，潮來潮去夕復\r\n朝。墓前楊柳不堪折，春風自綰同心結。\r\n　　元遺山《題蘇小像》：\r\n　　槐蔭庭院宜清晝，簾卷香風透。美人圖畫\r\n阿誰留，都是宣和名筆內家收。　鶯\r\n鶯燕燕分飛後，粉淺梨花瘦。只除蘇小不風流，\r\n斜插一枝萱草鳳釵頭。\r\n　　徐渭《蘇小小墓》詩：\r\n　　一抔蘇小是耶非，繡口花腮爛舞衣。\r\n　　自古佳人難再得，從今比翼罷雙飛。\r\n　　薤邊露眼啼痕淺，松下同心結帶稀。\r\n　　恨不顛狂如大阮，欠將一曲慟兵閨。\r\n\r\n陸宣公祠\r\n\r\n　　孤山何以祠陸宣公也？蓋自陸少保炳為\r\n世宗乳母之子，攬權怙寵，自謂系出宣\r\n公，創祠祀之。規制宏廠，吞吐湖山。台榭之\r\n盛，概湖無比。炳以勢焰，孰有美產，\r\n即思攫奪。旁有故錦衣王佐別墅壯麗，其孽子\r\n不肖，炳乃羅織其罪，勒以獻產。捕\r\n及其母，故佐妾也。對簿時，子強辯。母膝行\r\n前，道其子罪甚詳。子泣，謂母忍陷\r\n其死也。母叱之曰：「死即死，尚何說！」指\r\n炳座顧曰：「而父坐此非一日，作此\r\n等事亦非一日，而生汝不肖子，天道也，汝死\r\n猶晚！」炳頰發赤，趣遣之出，弗終\r\n奪。炳物故，祠沒入官，以名賢得不廢。隆慶\r\n間，御史謝廷傑以其祠後增祀兩浙名\r\n賢，益以嚴光、林逋、趙忭、王十朋、呂祖謙、\r\n張九成、楊簡、宋濂、王琦、章懋、\r\n陳選。會稽進士陶允宜以其父陶大臨自製牌版，\r\n令人匿之懷中，竊置其旁。時人笑\r\n其癡孝。\r\n　　祁彪佳《陸宣公祠》詩：\r\n　　東坡佩服宣公疏，俎豆西冷蘋藻香。\r\n　　泉石蒼涼存意氣，山川開滌見文章。\r\n　　畫工界畫增金碧，廟貌巍峨見矞皇。\r\n　　陸炳湖頭誇勢焰，崇韜乃敢認汾陽。\r\n\r\n六　一　泉\r\n\r\n　　六一泉在孤山之南，一名竹閣，一名勤公\r\n講堂。宋元祐六年，東坡先生與惠勤\r\n上人同哭歐陽公處也。勤上人講堂初構，掘地\r\n得泉，東坡為作泉銘。以兩人皆列歐\r\n公門下，此泉方出，適哭公訃，名以六一，猶\r\n見公也。其徒作石屋覆泉，且刻銘其\r\n上。南渡高宗為康王時，常使金，夜行，見四\r\n巨人執殳前驅。登位後，問方士，乃\r\n言紫薇垣有四大將，曰：天蓬、天猷、翊聖、\r\n真武。帝思報之，遂廢竹閣，改延祥\r\n觀，以祀四巨人。至元初，世祖又廢觀為帝師\r\n祠。泉沒於二氏之居二百餘年。元季\r\n兵火，泉眼復見，但石屋已圮，而泉銘亦為鄰\r\n僧舁去。洪武初，有僧名行升者，鋤\r\n荒滌垢，圖復舊觀。仍樹石屋，且求泉銘，復\r\n於故處。乃欲建祠堂，以奉祀東坡、\r\n勤上人，以參寥故事，力有未逮。教授徐一夔\r\n為作疏曰：「睠茲勝地，實在名邦。\r\n勤上人於此幽棲，蘇長公因之數至。跡分緇素，\r\n同登歐子之門；誼重死生，會哭孤\r\n山之下。惟精誠有感通之理，故山嶽出迎勞之\r\n泉。名聿表於懷賢，忱式昭於薦菊。\r\n雖存古跡，必肇新祠。此舉非為福田，實欲共\r\n成勝事。儒冠僧衲，請恢雅量以相成；\r\n山色湖光，行與高峰而共遠。願言樂助，毋誚\r\n濫竽。」\r\n　　蘇軾《六一泉銘》：\r\n　　歐陽文忠公將老，自謂六一居士。予昔通\r\n守錢塘，別公於汝陰而南。公曰：\r\n「西湖僧惠勤甚文而長於詩。吾昔為《山中樂》\r\n三章以贈之。子閒於民事，求人於\r\n湖山間而不可得，則往從勤乎？」予到官三日，\r\n訪勤於孤山之下，抵掌而論人物，\r\n曰：「六一公，天人也。人見其暫寓人間，而\r\n不知其乘雲馭風，歷五嶽而跨滄海也。\r\n此邦之人，以公不一來為恨。公麾斥八極，何\r\n所不至。雖江山之勝，莫適為主，而\r\n奇麗秀絕之氣，常為能文者用。故吾以為西湖\r\n蓋公几案間一物耳。」勤語雖怪幻，\r\n而理有實然者。明年公薨，予哭於勤捨。又十\r\n八年，予為錢塘守，則勤亦化去久矣。\r\n訪其舊居，則弟子二仲在焉。畫公與勤像，事\r\n之如生。舍下舊無泉，予未至數月，\r\n泉出講堂之後，孤山之趾，汪然溢流，甚白而\r\n甘。即其地鑿巖架石為室。\r\n　　二仲謂：「師聞公來，出泉以相勞苦，公\r\n可無言乎？」乃取勤舊語，推本其意，\r\n名之曰「六一泉」。且銘之曰：「泉之出也，\r\n去公數千里，後公之沒十八年，而名\r\n之曰『六一』，不幾於誕乎？曰：君子之澤，\r\n豈獨五世而已，蓋得其人，則可至於\r\n百傳。常試與子登孤山而望吳越，歌山中之樂\r\n而飲此水，則公之遺風餘烈，亦或見\r\n於此泉也。」\r\n　　白居易《竹閣》詩：\r\n　　晚坐松簷下，宵眠竹閣間。清虛當服藥，\r\n幽獨抵歸山。\r\n　　巧未能勝拙，忙應不及閒。無勞事修煉，\r\n只此是玄關。\r\n\r\n葛　嶺\r\n\r\n　　葛嶺者，葛仙翁稚川修仙地也。仙翁名洪，\r\n號抱朴子，句容人也。從祖葛玄，\r\n學道得仙術，傳其弟子鄭隱。洪從隱學，盡得\r\n其秘。上黨鮑玄妻以女。鹹和初，司\r\n徒導招補主簿，干寶薦為大著作，皆同辭。聞\r\n交趾出丹砂，獨求為勾漏令。行至廣\r\n州，刺史鄭岳留之，乃煉丹於羅浮山中。如是\r\n者積年。一日，遺書岳曰：「當遠遊\r\n京師，剋期便發。」岳得書，狼狽往別，而洪\r\n坐至日中，兀然若睡，卒年八十一。\r\n舉屍入棺，輕如蟬蛻，世以為屍解仙去。智果\r\n寺西南為初陽台，在錦塢上，仙翁修\r\n煉於此。台下有投丹井，今在馬氏園。宣德間\r\n大旱，馬氏甃井得石匣一，石瓶四。\r\n匣固不可啟。瓶中有丸藥若芡實者，啖之，絕\r\n無氣味，乃棄之。施漁翁獨啖一枚，\r\n後年百有六歲。浚井後，水遂淤惡不可食，以\r\n石匣投之，清洌如故。\r\n　　祁豸佳《葛嶺》詩：\r\n　　抱樸遊仙去有年，如何姓氏至今傳。\r\n　　釣台千古高風在，漢鼎雖遷尚姓嚴。\r\n　　勾漏靈砂世所稀，攜來烹煉作刀圭。\r\n　　若非漁子年登百，幾使還丹變井泥。\r\n　　平章甲第半湖邊，日日笙歌入畫船。\r\n　　循州一去如煙散，葛嶺依然還稚川。\r\n　　葛嶺孤山隔一丘，昔年放鶴此山頭。\r\n　　高飛莫出西山缺，嶺外無人勿久留。\r\n\r\n蘇　公　堤\r\n\r\n　　杭州有西湖，穎上亦有西湖，皆為名勝，\r\n而東坡連守二郡。其初得穎，穎人曰：\r\n「內翰只消遊湖中，便可以了公事。」\r\n　　秦太虛因作一絕云：「十里荷花菡萏初，\r\n我公身至有西湖。欲將公事湖中了，\r\n見說官閒事亦無。」後東坡到穎，有謝執政啟\r\n云：「入參兩禁，每玷北扉之榮；出\r\n典二幫，迭為西湖之長。」\r\n　　故其在杭，請浚西湖，聚葑泥，築長堤，\r\n自南之北，橫截湖中，遂名蘇公堤。\r\n夾植桃柳，中為六橋。南渡之後，鼓吹樓船，\r\n頗極華麗。後以湖水漱嚙，堤漸凌夷。\r\n入明，成化以前，裡湖盡為民業，六橋水流如\r\n線。正德三年，郡守楊孟瑛辟之，西\r\n抵北新堤為界，增益蘇堤，高二丈，闊五丈三\r\n尺，增建裡湖六橋，列種萬柳，頓復\r\n舊觀。久之，柳敗而稀，堤亦就圮。\r\n　　嘉靖十二年，縣令王釴令犯罪輕者種桃柳\r\n為贖，紅紫燦爛，錯雜如錦。後以兵\r\n火，砍伐殆盡。萬曆二年，鹽運使朱炳如復植\r\n楊柳，又復燦然。迨至崇禎初年，堤\r\n上樹皆合抱。太守劉夢謙與士夫陳生甫輩時至。\r\n二月，作勝會於蘇堤。城中括羊角\r\n燈、紗燈幾萬盞，遍掛桃柳樹上，下以紅氈鋪\r\n地，冶童名妓，縱飲高歌。夜來萬蠟\r\n齊燒，光明如晝。湖中遙望堤上萬蠟，湖影倍\r\n之。蕭管笙歌，沉沉昧旦。傳之京師，\r\n太守鐫級。\r\n　　因想東坡守杭之日，春時每遇休暇，必約\r\n客湖上，早食於山水佳處。飯畢，每\r\n客一舟，令隊長一人，各領數妓，任其所之。\r\n晡後鳴鑼集之，復會望湖亭或竹閣，\r\n極歡而罷。至一、二鼓，夜市猶未散，列燭以\r\n歸。城中士女夾道雲集而觀之。此真\r\n曠古風流，熙世樂事，不可復追也已。\r\n　　張京元《蘇堤小記》：\r\n　　蘇堤度六橋，堤兩旁盡種桃柳，蕭蕭搖落。\r\n想二三月，柳葉桃花，遊人闐塞，\r\n不若此時之為清勝。\r\n　　李流芳《題兩峰罷霧圖》：\r\n　　三橋龍王堂，望西湖諸山，頗盡其勝。煙\r\n林霧障，映帶層疊；淡描濃抹，頃刻\r\n百態。非董、巨妙筆，不足以發其氣韻。余在\r\n小築時，呼小舟槳至堤上，縱步看山，\r\n領略最多。然動筆便不似甚矣，氣韻之難言也。\r\n予友程孟暘《湖上題畫》詩云：\r\n「風堤露塔欲分明，閣雨縈陰兩未成。我試畫\r\n君團扇上，船窗含墨信風行。」此景\r\n此詩，此人此畫，俱屬可想。癸丑八月清暉閣\r\n題。\r\n　　蘇軾《築堤》詩：\r\n　　六橋橫截天漢上，北山始與南屏通。\r\n　　忽驚二十五萬丈，老葑席捲蒼煙空。\r\n　　昔日珠樓擁翠鈿，女牆猶在草芊芊。\r\n　　東風第六橋邊柳，不見黃鸝見杜鵑。\r\n　　又詩：\r\n　　惠勤、惠思皆居孤山。蘇子倅郡，以臘日\r\n訪之，作詩云：\r\n　　天欲雪時雲滿湖，樓台明滅山有無。\r\n　　水清石出魚可數，林深無人鳥相呼。\r\n　　臘月不歸對妻孥，名尋道人實自娛。\r\n　　道人之居在何許，寶雲山前路盤紆。\r\n　　孤山孤絕誰肯廬，道人有道山不孤。\r\n　　紙窗竹屋深自暖，擁褐坐睡依團蒲。\r\n　　天寒路遠愁僕夫，整駕催歸及未晡。\r\n　　出山回望雲水合，但見野鶴盤浮屠。\r\n　　茲游淡泊歡有餘，到家恍如夢蘧蘧。\r\n　　作詩火急追亡逋，清景一失後難摹。\r\n　　王世貞《泛湖度六橋堤》詩：\r\n　　拂幰鶯啼出谷頻，長堤夭矯跨蒼旻。\r\n　　六橋天闊爭虹影，五馬飆開散曲塵。\r\n　　碧水乍搖如轉盼，青山初沐競舒顰。\r\n　　莫輕楊柳無情思，誰是風流白舍人？\r\n　　李鑒龍《西湖》詩：\r\n　　花柳曾聞暗六橋，近來游舫甚蕭條。\r\n　　折殘畫閣堤邊失，倒入山光波上搖。\r\n　　秋水湖心眸一點，夜潭塔影黛雙描。\r\n　　蘭亭感慨今移此，癡對雷峰話寂寥。\r\n\r\n湖　心　亭\r\n\r\n　　湖心亭舊為湖心寺，湖中三塔，此其一也。\r\n明弘治間，按察司僉事陰子淑秉憲\r\n甚厲。寺僧怙鎮守中官，杜門不納官長。\r\n　　陰廉其奸事，毀之，並去其塔。嘉靖三十\r\n一年，太守孫孟尋遺跡，建亭其上。\r\n露台畝許，周以石欄，湖山勝概，一覽無遺。\r\n數年尋圮。萬曆四年，僉事徐廷祼重\r\n建。二十八年，司禮監孫東瀛改為清喜閣，金\r\n碧輝煌，規模壯麗，遊人望之如海市\r\n蜃樓。煙雲吞吐，恐滕王閣、岳陽樓俱無甚偉\r\n觀也。春時，山景、□羅、書畫、古\r\n董，盈砌盈階，喧闐擾嚷，聲息不辨。夜月登\r\n此，闃寂淒涼，如入鮫宮海藏。月光\r\n晶沁，水氣滃之，人稀地僻，不可久留。\r\n　　張京元《湖心亭小記》：\r\n　　湖心亭雄麗空闊。時晚照在山，倒射水面，\r\n新月掛東，所不滿者半規，金盤玉\r\n餅，與夕陽彩翠重輪交網，不覺狂叫欲絕。恨\r\n亭中四字匾、隔句對聯，填楣盈棟，\r\n安得借咸陽一炬，了此業障。\r\n　　張岱《湖心亭小記》：\r\n　　崇禎五年十二月，余住西湖。大雪三日，\r\n湖中人鳥聲俱絕。是日更定矣，余拿\r\n一小舟，擁毳衣爐火，獨往湖心亭看雪。霧淞\r\n沆碭，天與雲、與山、與水，上下一\r\n白。湖上影子，惟長堤一痕，湖心亭一點，與\r\n余舟一芥，舟中人兩三粒而已。\r\n　　到亭上，有兩人鋪氈對坐，一童子燒酒，\r\n爐正沸。見余大驚喜，曰：「湖中焉\r\n得更有此人！」拉余同飲。余強飲三大白而別。\r\n問其姓氏，是金陵人，客此。及下\r\n船，舟子喃喃曰：「莫說相公癡，更有癡似相\r\n公者。」\r\n　　胡來朝《湖心亭柱銘》：\r\n　　四季笙歌，尚有窮民悲夜月。\r\n　　六橋花柳，深無隙地種桑麻。\r\n　　鄭燁《湖心亭柱銘》：\r\n　　亭立湖心，儼西子載扁舟，雅稱雨奇睛\r\n好。\r\n　　席開水面，恍東坡游赤壁，偏宜月白風\r\n清。\r\n　　張岱《清喜閣柱對》：\r\n　　如月當空，偶似微雲點河漢。\r\n　　在人為目，且將秋水剪瞳神。\r\n\r\n                               放　生　\r\n池\r\n\r\n　　宋時有放生碑，在寶石山下。蓋天禧四年，\r\n王欽若請以西湖為放生池，禁民網\r\n捕，郡守王隨為之立碑也。今之放生池，在湖\r\n心亭之南。外有重堤，朱欄屈曲，橋\r\n跨如虹，草樹蓊翳，尤更岑寂。古雲三潭印月，\r\n即其地也。春時游舫如鶩，至其地\r\n者，百不得一。其中佛捨甚精，復閣重樓，迷\r\n禽暗日，威儀肅潔，器缽無聲。但恨\r\n魚牢幽閉，漲膩不流，劌鬐缺鱗，頭大尾瘠，\r\n魚若能言，其苦萬狀。以理揆之，孰\r\n若縱壑開樊，聽其游泳，則物性自遂，深恨俗\r\n僧難與解釋耳。昔年餘到雲棲，見雞\r\n鵝豚羖，共牢飢餓，日夕挨擠，墮水死者不計\r\n其數。\r\n　　余向蓮池師再四疏說，亦謂未能免俗，聊\r\n復爾爾。後見兔鹿猢猻亦受禁鎖，余\r\n曰：「雞鳧豚羖，皆藉食於人，若兔鹿猢猻，\r\n放之山林，皆能自食，何苦鎖禁，待\r\n以胥縻。」蓮師大笑，悉為撤禁，聽其所之，\r\n見者大快。\r\n　　陶望齡《放生池》詩：\r\n　　介盧曉牛鳴，冶長識雀噦。吾願天耳通，\r\n達此音聲類。\r\n　　群魚泣妻妾，雞鶩呼弟妹。不獨死可哀，\r\n生離亦可慨。\r\n　　閩語既嚶咿，吳聽了難會。寧聞閩人肉，\r\n忍作吳人膾。\r\n　　可憐登陸魚，噞喁向人誶。人曰魚口喑，\r\n魚言人耳背。\r\n　　何當破網羅，施之以無畏。\r\n　　昔有二勇者，操刀相與酤。曰子我肉也，\r\n奚更求食乎。\r\n　　互割還互啖，彼盡我亦屠。食彼同自食，\r\n舉世嗤其愚。\r\n　　還語血食人，有以異此無？\r\n　　吳越王錢鏐於西湖上稅漁，名「使宅漁」。\r\n一日，羅隱入謁，壁有磻溪垂釣圖，\r\n王命題之。題云：「呂望當年展廟謨，直鉤釣\r\n國又何如？假令身住西湖上，也是應\r\n供使宅魚。」王即罷漁稅。\r\n　　放生池柱對：\r\n　　天地一網罟，欲度眾生誰解脫。\r\n　　飛潛皆性命，但存此念即菩提。\r\n\r\n醉　白　樓\r\n\r\n　　杭州刺史白樂天嘯傲湖山時，有野客趙羽\r\n者，湖樓最暢，樂天常過其家，痛飲\r\n竟日，絕不分官民體。羽得與樂天通往來，索\r\n其題樓。樂天即顏之曰「醉白」。在\r\n茅家埠，今改吳莊。\r\n　　一鬆蒼翠，飛帶如虯，大有古色，真數百\r\n年物。當日白公，想定盤礡其下。\r\n　　倪元璐《醉白樓》詩：\r\n　　金沙深處白公堤，太守行春信馬蹄。\r\n　　冶艷桃花供祗應，迷離煙柳藉提攜。\r\n　　閒時風月為常主，到處鷗鳧是小傒。\r\n　　野老偶然同一醉，山樓何必更留題。\r\n\r\n小青佛捨\r\n\r\n　　小青，廣陵人。十歲時遇老尼，口授《心\r\n經》，一過成誦。\r\n　　尼曰：「是兒早慧福薄，乞付我作弟子。」\r\n母不許。長好讀書，解音律，善奕\r\n棋。誤落武林富人，為其小婦。大婦奇妒，凌\r\n逼萬狀。一日攜小青往天竺，大婦曰：\r\n「西方佛無量，乃世獨禮大士，何耶？」小青\r\n曰：「以慈悲故耳。」大婦笑曰：\r\n「我亦慈悲若。」乃匿之孤山佛捨，令一尼與\r\n俱。小青無事，輒臨池自照，好與影\r\n語，絮絮如問答，人見輒止。故其詩有「瘦影\r\n自臨春水照，卿須憐我我憐卿」之句。\r\n後病瘵，絕粒，日飲梨汁少許，奄奄待盡。乃\r\n呼畫師寫照，更換再三，都不謂似。\r\n\r\n　　後畫師注視良久，匠意妖纖。乃曰：「是\r\n矣。」以梨酒供之榻前，連呼：「小\r\n青！小青！」一慟而絕，年僅十八。遺詩一帙。\r\n　　大婦聞其死，立至佛捨，索其圖並詩焚之，\r\n遽去。\r\n　　小青《拜慈雲閣》詩：\r\n　　稽首慈雲大士前，莫生西土莫生天。\r\n　　願將一滴楊枝水，灑作人間並蒂蓮。\r\n　　又《拜蘇小小墓》詩：\r\n　　西冷芳草綺粼粼，內信傳來喚踏青。\r\n　　杯酒自澆蘇小墓，可知妾是意中人。\r\n\r\n柳洲亭\r\n\r\n　　柳洲亭，宋初為豐樂樓。高宗移汴民居杭\r\n地嘉、湖諸郡，時歲豐稔，建此樓以\r\n與民同樂，故名。門以左，孫東瀛建問水亭。\r\n高柳長堤，樓船畫舫會合亭前，雁次\r\n相綴。朝則解維，暮則收纜。車馬喧闐，騶從\r\n嘈雜，一派人聲，擾嚷不已。堤之東\r\n盡為三義廟。過小橋折而北，則吾大父之寄園、\r\n銓部戴斐君之別墅。折而南，則錢\r\n麟武閣學、商等軒塚宰、祁世培柱史、余武貞\r\n殿撰、陳襄范掌科各家園亭，鱗集於\r\n此。過此，則孝廉黃元辰之池上軒、富春周中\r\n翰之芙蓉園，比閭皆是。今當兵燹之\r\n後，半椽不剩，瓦礫齊肩，蓬蒿滿目。李文叔\r\n作《洛陽名園記》，謂以名園之興廢，\r\n卜洛陽之盛衰；以洛陽之盛衰，卜天下之治亂。\r\n誠哉言也！余於甲午年，偶涉於此，\r\n故宮離黍，荊棘銅駝，感慨悲傷，幾效桑苧翁\r\n之遊苕溪，夜必慟哭而返。\r\n　　張傑《柳洲亭》詩：\r\n　　誰為鴻濛鑿此陂，湧金門外即瑤池。\r\n　　平沙水月三千頃，畫舫笙歌十二時。\r\n　　今古有詩難絕唱，乾坤無地可爭奇。\r\n　　溶溶漾漾年年綠，銷盡黃金總不知。\r\n　　王思任《問水亭》詩：\r\n　　我來一清步，猶未拾寒煙。燈外兼星外，\r\n沙邊更檻邊。\r\n　　孤山供好月，高雁語空天。辛苦西湖水，\r\n人還即熟眠。\r\n　　趙汝愚《豐樂樓柳梢青》詞：\r\n　　水月光中，煙霞影裡，湧出樓台。空外笙\r\n簫，雲間笑語，人在蓬萊。　天香暗\r\n逐風回，正十里荷花盛開。買個小舟，山南遊\r\n遍，山北歸來。\r\n\r\n靈　芝　寺\r\n\r\n　　靈芝寺，錢武肅王之故苑也。地產靈芝，\r\n捨以為寺。至宋而規制浸宏，高、孝\r\n兩朝四臨幸焉。內有浮碧軒、依光堂，為新進\r\n士題名之所。元末毀，明永樂初僧竺\r\n源再造，萬曆二十二年重修。余幼時至其中看\r\n牡丹，干高丈餘，而花蕊爛熳，開至\r\n數千餘朵，湖中誇為盛事。寺畔有顯應觀，高\r\n宗以祀崔府君也。崔名子玉，唐貞觀\r\n間為磁州鑒陽令，有異政，民生祠之，既卒，\r\n為神。高宗為康王時，避金兵，走鉅\r\n鹿，馬斃，冒雨獨行，路值三岐，莫知所往。\r\n忽有白馬在道，鞚馭乘之，馳至崔祠，\r\n馬忽不見。但見祠馬赭汗如雨，遂避宿祠中。\r\n夢神以杖擊地，促其行。趨出門，馬\r\n復在戶，乘至斜橋，會耿仲南來迎，策馬過澗，\r\n見水即化。視之，乃崔府君祠中泥\r\n馬也。及即位，立祠報德，累朝崇奉異常。六\r\n月六日是其生辰，遊人闐塞。\r\n　　張岱《靈芝寺》詩：\r\n　　項羽曾悲騅不逝，活馬猶然如泥塑。\r\n　　焉有泥馬去如飛，等閒直至黃河渡。\r\n　　一堆龍骨蛻崖前，迢遞芒碭迷雲路。\r\n　　煢煢一介走亡人，身陷柏人脫然過。\r\n　　建炎尚是小朝廷，百靈亦復加呵護。\r\n\r\n錢　王　祠\r\n\r\n　　錢鏐，臨安石鑒鄉人，驍勇有謀略。壯而\r\n微，販鹽自活。\r\n　　唐僖宗時，平浙寇王仙芝，拒黃巢，滅董\r\n昌，積功自顯。梁開平元年，封鏐為\r\n吳越王。有諷鏐拒梁命者，鏐笑曰：「吾豈失\r\n一孫仲謀耶！」遂受之。改其鄉為臨\r\n安縣，軍為錦衣軍。是年，省塋壟，延故老，\r\n旌鉞鼓吹，振耀山谷。自昔游釣之所，\r\n盡蒙以錦繡，或樹石至有封官爵者，舊貿鹽擔，\r\n亦裁錦韜之。\r\n　　一鄰媼九十餘，攜壺泉迎於道左，鏐下車\r\n亟拜。媼撫其背，以小字呼之曰：\r\n「錢婆留，喜汝長成。」蓋初生時，光怪滿室，\r\n父懼，將沉於了溪，此媼苦留之，\r\n遂字焉。為牛酒大陳，以飲鄉人；別張蜀錦為\r\n廣幄，以飲鄉婦。年上八十者飲金爵，\r\n百歲者飲玉爵。鏐起勸酒，自唱還鄉歌以娛賓，\r\n曰：「玉節還鄉兮掛錦衣，父老遠\r\n近來相隨。鬥牛光起天無欺，吳越一王駟馬歸。」\r\n時將築宮殿，望氣者言：「因故\r\n府大之，不過百年；填西湖之半，可得千年。」\r\n武肅笑曰：「焉有千年而其中不出\r\n真主者乎？奈何困吾民為！」遂弗改造。宋熙\r\n寧間，蘇子瞻守郡，請以龍山廢祠妙\r\n音院者，改為表忠觀以祀之。今廢。明嘉靖三\r\n十九年，督撫胡宗憲建祠於靈芝寺址，\r\n塑三世五王像，春秋致祭，令其十九世孫德洪\r\n者守之。郡守陳柯重鐫表忠觀碑記於\r\n祠。\r\n　　蘇軾《表忠觀碑記》：\r\n　　熙寧十年十月戊子，資政殿大學士、右諫\r\n議大夫、知杭州軍事臣言：「故越國\r\n王錢氏墳廟，及其父、祖、妃、夫人、子孫之\r\n墳，在錢塘者二十有六，在臨安者十\r\n有一，皆蕪穢不治，父老過之，有流涕者。謹\r\n按：故武肅王鏐，始以鄉兵破走黃巢，\r\n名聞江淮。復以八都兵討劉漢宏，並越州以奉\r\n董昌，而自居於杭。及昌以越叛，則\r\n誅昌而並越，盡有浙東西之地，傳其子文穆王\r\n元瓘。至其孫忠獻王仁佐，遂破李景\r\n兵而取福州。而仁佐之弟忠懿王俶又大出兵攻\r\n景，以迎周世宗之師，其後，卒以國\r\n入覲。三世四王，與五代相為終始。天下大亂，\r\n豪傑蜂起，方是時，以數州之地盜\r\n名字者不可勝數，既覆其族，延及於無辜之民，\r\n罔有孑遺。而吳越地方千里，帶甲\r\n十萬，鑄山煮海，像犀珠玉之富甲於天下，然\r\n終不失臣節，貢獻相望於道。是以其\r\n民至於老死不識兵革，四時嬉游，歌舞之聲相\r\n聞，至於今不廢。其有德於斯民甚厚。\r\n皇帝受命，四方僭亂，以次削平。西蜀江南，\r\n負其險遠，兵至城下，力屈勢窮，然\r\n後束手。而河東劉氏百戰守死，以抗王師，積\r\n骸為城，灑血為池，竭天下之力，僅\r\n乃克之。獨吳越不待告命，封府庫，籍郡縣，\r\n請吏於朝，視去國如傳捨，其有功於\r\n朝廷甚大。昔竇融以河西歸漢，光武詔右扶風\r\n修其父祖墳塋，祀以太牢。今錢氏功\r\n德殆過於融，而未及百年，墳廟不治，行道傷\r\n嗟，甚非所以勸獎忠臣、慰答民心之\r\n義也。臣願以龍山廢佛寺曰妙音院者為觀，使\r\n錢氏之孫為道士曰自然者居之。凡墳\r\n廟之在錢塘者，以付自然。其在臨安者，以付\r\n其縣之淨土寺僧曰道微。歲各度其徒\r\n一人，使世掌之。籍其地之所入，以時修其祠\r\n宇，封植其草木。有不治者，縣令亟\r\n察之，甚者，易其人，庶幾永終不墮，以稱朝\r\n廷待錢氏之意。臣昧死以聞。」制曰：\r\n\r\n　　可。其妙音院賜改名表忠觀。\r\n　　銘曰：天目之山，苕水出焉。龍飛鳳舞，\r\n萃於臨安。篤生異人，絕類離群。奮\r\n挺大呼，從者如雲。仰天誓江，月星晦蒙。強\r\n弩射潮，江海為東。殺宏誅昌，奄在\r\n吳越。金券玉冊，虎符龍節。大城其居，包絡\r\n山川。左江右湖，控引島蠻。\r\n　　歲時歸休，以燕父老。曄如神人，玉帶球\r\n馬。四十一年，寅畏小心。厥篚相望，\r\n大貝南金。五胡昏亂，罔堪托國。三王相承，\r\n以符有德。既獲所歸，弗謀弗咨。先\r\n王之志，我維行之。天祚忠孝，世有爵邑。允\r\n文允武，子孫千億。帝謂守臣，治其\r\n祠墳。毋俾樵牧，愧其後昆。龍山之陽，巋焉\r\n斯宮。匪私於錢，惟以勸忠。非忠無\r\n君，非孝無親。凡百有位，視此刻文。\r\n　　張岱《錢王祠》詩：\r\n　　扼定東南十四州，五王並不事兜鍪。\r\n　　英雄球馬朝天子，帶礪山河擁冕旒。\r\n　　大樹千株被錦紱，錢塘萬弩射潮頭。\r\n　　五胡紛擾中華地，歌舞西湖近百秋。\r\n　　又《錢王祠柱銘》：\r\n　　力能分土，提鄉兵殺宏誅昌；一十四州，\r\n雞犬桑麻，撐住東南半壁。\r\n　　志在順天，求真主迎周歸宋；九十八年，\r\n像犀筐篚，混同吳越一家。\r\n\r\n淨　慈　寺\r\n\r\n　　淨慈寺，周顯德元年錢王俶建，號慧日永\r\n明院，迎衢州道潛禪師居之。潛嘗欲\r\n向王求金鑄十八阿羅漢，未白也。王忽夜夢十\r\n八巨人隨行。翌日，道潛以請，王異\r\n而許之，始作羅漢堂。宋建隆初，禪師延壽以\r\n佛祖大意，經綸正宗，撰《宗鏡錄》\r\n一百卷，遂作宗鏡堂。熙寧中，郡守陳襄延僧\r\n宗本居之。歲旱，湖水盡涸。寺西隅\r\n甘泉出，有金色鰻魚游焉，因鑿井，寺僧千餘\r\n人飲之不竭，名曰圓照井。南渡時，\r\n毀而復建，僧道容鳩工五歲始成。塑五百阿羅\r\n漢，以田字殿貯之。紹興九年，改賜\r\n淨慈報恩光化寺額。復毀。孝宗時，一僧募緣\r\n修殿，日饜酒肉而返，寺僧問其所募\r\n錢幾何，曰：「盡飽腹中矣。」募化三年，簿\r\n上佈施金錢，一一開載明白。一日，\r\n大喊街頭曰：「吾造殿矣。」復置酒餚，大醉\r\n市中，揠喉大嘔，撒地皆成黃金，眾\r\n緣自是畢集，而寺遂落成。僧名濟顛。識者曰：\r\n「是即永明後身也。」嘉泰間，復\r\n毀，再建於嘉定三年。寺故閎大，甲於湖山。\r\n翰林程珌記之，有「濕紅映地，飛翠\r\n侵霄，簷轉鸞翎，階排雁齒。星垂珠網，寶殿\r\n洞乎琉璃；日耀璇題，金椽聳乎玳瑁」\r\n之語。時宰官建議，以京輔佛寺推次甲乙，尊\r\n表五山，為諸剎綱領，而淨慈與焉。\r\n先是，寺僧艱汲，擔水湖濱。紹定四年，僧法\r\n薰以錫杖扣殿前地，出泉二派，鍬為\r\n雙井，水得無缺。淳祐十年，建千佛閣，理宗\r\n書「華嚴法界正偏知閣」八字賜之。\r\n元季，湖寺盡毀，而茲寺獨存。明洪武間毀，\r\n僧法淨重建。正統間復毀，僧宗妙復\r\n建。萬曆二十年，司禮監孫隆重修，鑄鐵鼎，\r\n葺鐘樓，構井亭，架掉楔。永樂間，\r\n建文帝隱遁於此，寺中有其遺像，狀貌魁偉，\r\n迥異常人。\r\n　　袁宏道《蓮花洞小記》：\r\n　　蓮花洞之前為居然亭。亭軒豁可望，每一\r\n登覽，則湖光獻碧，鬚眉形影，如落\r\n鏡中。六橋楊柳一絡，牽風引浪，蕭疏可愛。\r\n晴雨煙月，風景互異，淨慈之絕勝處\r\n也。洞石玲瓏若生，巧逾雕鏤。余常謂吳山南\r\n屏一派皆石骨土膚，中空四達，愈搜\r\n愈出。近若宋氏園享，皆搜得者。又紫陽宮石，\r\n為孫內使搜出者甚多。噫，安得五\r\n丁神將，挽錢塘江水，將塵泥洗盡，出其奇奧，\r\n當何如哉！\r\n　　王思任《淨慈寺》詩：\r\n　　淨寺何年出，西湖長翠微。佛雄香較細，\r\n雲飽綠交肥。\r\n　　巖竹支僧閣，泉花蹴客衣。酒家蓮葉上，\r\n鷗鷺往來飛。\r\n\r\n小　蓬　萊\r\n\r\n　　小蓬萊在雷峰塔右，宋內侍甘升園也。奇\r\n峰如雲，古木蓊蔚，理宗常臨幸。有\r\n御愛松，蓋數百年物也。自古稱為小蓬萊。石\r\n上有宋刻「青雲巖」、「鰲峰」等字。\r\n今為黃貞父先生讀書之地，改名「寓林」，題\r\n其石為「奔雲」。余謂「奔雲」得其\r\n情，未得其理。石如滇茶一朵，風雨落之，半\r\n入泥土，花瓣稜稜，三四層折。人走\r\n其中，如蝶入花心，無須不綴。色黝黑如英石，\r\n而苔蘚之古，如商彝周鼎入土千年，\r\n青綠徹骨也。貞父先生為文章宗匠，門人數百\r\n人。一時知名士，無不出其門下者。\r\n余幼時從大父訪先生。先生面黧黑，多髭鬚，\r\n毛頰，河目海口，眉稜鼻樑，張口多\r\n笑。交際酬酢，八面應之。耳聆客言，目睹來\r\n牘，手書回札，口囑傒奴，雜沓於前，\r\n未嘗少錯。客至，無貴賤，便肉、便飯食之，\r\n夜即與同榻。余一書記往，頗穢惡，\r\n先生寢食之無異也。天啟丙寅，余至寓林，亭\r\n榭傾圮，堂中窀先生遺蛻，不勝人琴\r\n之感。今當丁西，再至其地，牆圍俱倒，竟成\r\n瓦礫之場。余欲築室於此，以為東坡\r\n先生專祠，往鬻其地，而主人不肯。但林木俱\r\n無，苔蘚盡剝。「奔雲」一石，亦殘\r\n缺失次，十去其五。數年之後，必鞠為茂草，\r\n蕩為冷煙矣。菊水桃源，付之一想。\r\n\r\n　　張岱《小蓬萊奔雲石》詩：\r\n　　滇茶初著花，忽為風雨落。簇簇起波稜，\r\n層層界輪廓。\r\n　　如蝶綴花心，步步堪咀嚼。薜蘿雜松楸，\r\n陰翳罩輕幕。\r\n　　色同黑漆古，苔斑解竹籜。土繡鼎彝文，\r\n翡翠兼丹雘。\r\n　　雕琢真鬼工，仍然歸渾樸。須得十年許，\r\n解衣恣盤礡。\r\n　　況遇主人賢，胸中有丘壑。此石是寒山，\r\n吾語爾能諾。\r\n\r\n雷　峰　塔\r\n\r\n　　雷峰者，南屏山之支麓也。穹窿回映，舊\r\n名中峰，亦名回峰。宋有雷就者居之，\r\n故名雷峰。吳越王於此建塔，始以十三級為準，\r\n擬高千尺。後財力不敷，止建七級。\r\n古稱王妃塔。元末失火，僅存塔心。雷峰夕照，\r\n遂為西湖十景之一。曾見李長蘅題\r\n畫有云：「吾友聞子將嘗言：『湖上兩浮屠，\r\n保俶如美人，雷峰如老衲。』予極賞\r\n之。辛亥在小築，與沈方回池上看荷花，輒作\r\n一詩，中有句云：『雷峰倚天如醉翁』。\r\n嚴印持見之，躍然曰：『子將老衲不如子醉翁，\r\n尤得其情態也。』蓋余在湖上山樓，\r\n朝夕與雷峰相對，而暮山紫氣，此翁頹然其間，\r\n尤為醉心。然予詩落句云：『此翁\r\n情淡如煙水。』則未嘗不以子將老衲之言為宗\r\n耳。癸丑十月醉後題。」\r\n　　林逋《雷峰》詩：\r\n　　中峰一徑分，盤折上幽雲。夕照前林見，\r\n秋濤隔岸聞。\r\n　　長松標古翠，疏竹動微薰。自愛蘇門嘯，\r\n懷賢事不群。\r\n　　張岱《雷峰塔》詩：\r\n　　聞子狀雷峰，老僧掛偏裻。日日看西湖，\r\n一生看不足。\r\n　　時有薰風至，西湖是酒床。醉翁潦倒立，\r\n一口吸西江。\r\n　　慘淡一雷峰，如何擅夕照。遍體是煙霞，\r\n掀髯復長嘯。\r\n　　怪石集南屏，寓林為其窟。豈是米襄陽，\r\n端嚴具袍笏。\r\n\r\n包　衙　莊\r\n\r\n　　西湖之船有樓，實包副使涵所創為之。大\r\n小三號：頭號置歌筵，儲歌童；次載\r\n書畫；再次偫美人。涵老以聲伎非侍妾比，仿\r\n石季倫、宋子京家法，都令見客。常\r\n靚妝走馬，媻姍勃窣，穿柳過之，以為笑樂。\r\n明檻綺疏，曼謳其下，擫籥彈箏，聲\r\n如鶯試。客至，則歌童演劇，隊舞鼓吹，無不\r\n絕倫。\r\n　　乘興一出，住必浹旬，觀者相逐，問其所\r\n止。南園在雷峰塔下，北園在飛來峰\r\n下。兩地皆石藪，積牒磊砢，無非奇峭。但亦\r\n借作溪澗橋樑，不於山上疊山，大有\r\n文理。大廳以拱斗抬梁，偷其中間四柱，隊舞\r\n獅子甚暢。北園作八卦房，園亭如規，\r\n分作八格，形如扇面。當其狹處，橫亙一床，\r\n帳前後開合，下裡帳則床向外，下外\r\n帳則床向內。涵老居其中，扃上開明窗，焚香\r\n倚枕，則八床面面皆出。窮奢極欲，\r\n老於西湖者二十年。金谷、郿塢，著一毫寒儉\r\n不得，索性繁華到底，亦杭州人所謂\r\n「左右是左右」也。西湖大家何所不有，西子\r\n有時亦貯金屋。咄咄書空，則窮措大\r\n耳。\r\n　　陳函輝《南屏包莊》詩：\r\n　　獨創樓船水上行，一天夜氣識金銀。\r\n　　歌喉裂石驚魚鳥，燈火分光入藻蘋。\r\n　　瀟灑西園出聲伎，豪華金谷集文人。\r\n　　自來寂寞皆唐突，雖是逋仙亦恨貧。\r\n\r\n南　高　峰\r\n\r\n　　南高峰在南北諸山之界，羊腸佶屈，松篁\r\n蔥蒨，非芒鞋布襪，努策支筇，不可\r\n陟也。塔居峰頂，晉天福間建，崇寧、乾道兩\r\n度重修。元季毀。舊七級，今存三級。\r\n塔中四望，則東瞰平蕪，煙銷日出，盡湖中之\r\n景。南俯大江，波濤洄洑，舟楫隱見\r\n杳靄間。西接巖竇，怪石翔舞，洞穴邃密。其\r\n側有瑞應像，巧若鬼工。北矚陵阜，\r\n陂陀曼延，箭櫪叢出，麰麥連雲。山椒巨石屹\r\n如峨冠者，名先照壇，相傳道者鎮魔\r\n處。峰頂有缽盂潭、穎川泉，大旱不涸，大雨\r\n不盈。潭側有白龍洞。\r\n　　道隱《南高峰》詩：\r\n　　南北高峰兩郁蔥，朝朝滃浡海煙封。\r\n　　極顛螺髻飛雲棧，半嶺峨冠怪石供。\r\n　　三級浮屠巢老鶻，一泓清水豢癡龍。\r\n　　倘思濟勝煩攜具，布襪芒鞋策短筇。\r\n\r\n煙霞石屋\r\n\r\n　　由太子灣南折而上為石屋嶺。過嶺為大仁\r\n禪寺，寺左為煙霞石屋。屋高廠虛明，\r\n行迤二丈六尺，狀如軒榭，可布幾筵。洞上周\r\n鐫羅漢五百十六身。其底邃窄通幽，\r\n陰翳杏靄。側有蝙蝠洞，蝙蝠大者如鴉，掛搭\r\n連牽，互銜其尾。糞作奇臭，古廟高\r\n梁，多受其累。會稽禹廟亦然。由山椒右旋為\r\n新庵，王子安亹、陳章侯洪綬嘗讀書\r\n其中。余往訪之，見石如飛來峰，初經洗出，\r\n潔不去膚，雋不傷骨，一洗楊髡鑿佛\r\n之慘。峭壁奇峰，忽露生面，為之大快。建炎\r\n間，裡人避兵其內，數千人皆獲免。\r\n嶺下有水樂洞，嘉泰間為楊郡王別圃。壘石築\r\n亭，結構精雅。年久蕪穢不治，水樂\r\n絕響。賈秋壑以厚直得之，命寺僧深求水樂所\r\n以興廢者，不得其說。一日，秋壑往\r\n游，俯睨旁聽，悠然有會，曰：「谷虛而後能\r\n應，水激而後能響，今水瀦其中，土\r\n壅其外，欲其發響，得乎？」亟命疏壅導瀦，\r\n有聲從洞澗出，節奏自然。二百年勝\r\n概，一日始復。乃築亭，以所得東坡真跡，刻\r\n置其上。\r\n　　蘇軾《水樂洞小記》：\r\n　　錢塘東南有水樂洞，泉流巖中，皆自然宮\r\n商。又自靈隱、下天竺而上，至上天\r\n竺，溪行兩山間，巨石磊磊如牛羊，其聲空礱\r\n然，真若鐘鼓，乃知莊生所謂天籟，\r\n蓋無在不有也。\r\n　　袁宏道《煙霞洞小記》：\r\n　　煙霞洞，亦古亦幽，涼沁入骨，乳汁涔涔\r\n下。石屋虛明開朗，如一片雲，欹側\r\n而立，又如軒榭，可布幾筵。余凡兩過石屋，\r\n為傭奴所據，嘈雜若市，俱不得意而\r\n歸。\r\n　　張京元《石屋小記》：\r\n　　石屋寺，寺卑下無可觀。巖下石龕，方廣\r\n十笏，遂以屋稱。屋內，好事者置一\r\n石榻，可坐。四旁刻石像如傀儡，殊不雅馴。\r\n想以幽僻得名耳。出石屋西，上下山\r\n坡夾道皆叢桂，秋時著花，香聞數十里，堪稱\r\n金粟世界。\r\n　　又《煙霞寺小記》：\r\n　　煙霞寺在山上，亦荒落，系中貴孫隆易創，\r\n頗新整。殿後開宕取土，石骨盡出，\r\n巉峭可觀。由殿右稍上兩三盤，經象鼻峰東折\r\n數十武，為煙霞洞。洞外小亭踞之，\r\n望錢塘如帶。\r\n　　李流芳《題煙霞春洞畫》：\r\n　　從煙霞寺山門下眺，林壑窈窕，非復人境。\r\n李花時尤奇，真瓊林瑤島也。猶記\r\n與閒孟、無際，自法相寺至煙霞洞，小憩亭子，\r\n渴甚，無從得酒。見兩傖父攜榼至，\r\n閒孟口流涎，遽從乞飲，傖父不顧。予輩大怪。\r\n偶見梁間惡詩書一板上，乃抉而擲\r\n之。傖父蹌踉而走。念此輒噴飯不已也。\r\n\r\n高　麗　寺\r\n\r\n　　高麗寺本名慧因寺，後唐天成二年，吳越\r\n錢武肅王建也。\r\n　　宋元豐八年，高麗國王子僧統義天入貢，\r\n因請淨源法師學賢首教。元祐二年，\r\n以金書漢譯《華嚴經》三百部入寺，施金建華\r\n嚴大閣藏塔以尊崇之。元祐四年，統\r\n義天以祭奠淨源為名，兼進金塔二座。杭州刺\r\n史蘇軾疏言：「外夷不可使屢入中國，\r\n以疏邊防，金塔宜卻弗受。」神宗從之。元延\r\n祐四年，高麗沈王奉詔進香幡經於此。\r\n至正末毀。洪武初重葺。俗稱高麗寺。礎石精\r\n工，藏輪宏麗，兩山所無。萬曆間，\r\n僧如通重修。余少時從先宜人至寺燒香，出錢\r\n三百，命輿人推轉輪藏，輪轉呀呀，\r\n如鼓吹初作。後旋轉熟滑，藏輪如飛，推者莫\r\n及。\r\n\r\n法　相　寺\r\n\r\n　　法相寺俗稱長耳相。後唐時，有僧法真，\r\n有異相，耳長九寸，上過於頂，下可\r\n結頤，號長耳和尚。天成二年，自天台國清寒\r\n巖來游，錢武肅王待以賓禮，居法相\r\n院。至宋乾祐四年正月六日，無疾，坐方丈，\r\n集徒眾，沐浴，趺跏而逝。弟子輩漆\r\n其真身，供佛龕，謂是定光佛後身。婦女祈求\r\n子嗣者，懸幡設供無虛日。以此法相\r\n名著一時。寺後有錫杖泉，水盆活石。僧廚香\r\n潔，齋供精良。寺前茭白筍，其嫩如\r\n玉，其香如蘭，入口甘芳，天下無比。然須在\r\n新秋八月，余時不能也。\r\n　　袁宏道《法相寺拜長耳和尚肉身戲題》：\r\n　　輪相居然足，漆光與鑒新。神魂知也未，\r\n爪齒幻耶真。\r\n　　古董休疑容，莊嚴不待人。饒他金與石，\r\n到此亦成塵。\r\n　　徐渭《法相寺看活石》：\r\n　　蓮花不在水，分葉簇青山。徑折雖能入，\r\n峰迷不待還。\r\n　　取蒲量石長，問竹到溪灣。莫怪掩斜日，\r\n明朝恐未閒。\r\n　　張京元《法相寺小記》：\r\n　　法相寺不甚麗，而香火駢集。定光禪師長\r\n耳遺蛻，婦人謁之，以為宜男，爭摩\r\n頂腹，漆光可鑒。寺右數十武，度小橋，折而\r\n上，為錫杖泉。涓涓細流，雖大旱不\r\n竭。經流處，僧置一砂缸，挹注供爨。久之，\r\n水土銹結，蒲生其上，厚幾數寸，竟\r\n不見缸質，因名蒲缸。倘可鏟置研池爐足，古\r\n董家不秦漢不道矣。\r\n　　李流芳《題法相山亭畫》：\r\n　　去年在法相，有送友人詩云：「十年法相\r\n松間寺，此日淹留卻共君。忽忽送君\r\n無長物，半間亭子一溪雲。」時與方回、孟暘\r\n避暑竹閣，連夜風雨，泉聲轟轟不絕。\r\n又有題扇頭小景一詩：「夜半溪閣響，不知風\r\n雨歇。起視杳靄間，悠然見微月。」\r\n\r\n　　一時會心，不知作何語。今日展此，亦自\r\n可思也。壬子十月大佛寺倚醉樓燈下\r\n題。\r\n\r\n于　墳\r\n\r\n　　于墳。于少保公以再造功，受冤身死，被\r\n刑之日，陰霾翳天，行路踴歎。夫人\r\n流山海關，夢公曰：「吾形殊而魂不亂，獨目\r\n無光明，借汝眼光見形於皇帝。」翌\r\n日，夫人喪其明。會奉天門災，英廟臨視，公\r\n形見火光中。上憫然念其忠，乃詔貸\r\n夫人歸。又夢公還眼光，目復明也。公遺骸，\r\n都督陳逵密囑瘞藏。繼子冕請葬錢塘\r\n祖塋，得旨奉葬於此。成化二年，廷議始白。\r\n上遣行人馬□諭祭。其詞略曰：「當\r\n國家之多難，保社稷以無虞；惟公道以自持，\r\n為權奸之所害。先帝已知其枉，而朕\r\n心實憐其忠。」弘治七年賜謚曰「肅愍」，建\r\n祠曰「旌功」。萬曆十八年，改謚\r\n「忠肅」。四十二年，御使楊鶴為公增廓祠宇，\r\n廟貌巍煥，屬雲間陳繼儒作碑記之。\r\n碑曰：「大抵忠臣為國，不惜死，亦不惜名。\r\n不惜死，然後有豪傑之敢；不惜名，\r\n然後有聖賢之悶。黃河之排山倒海，是其敢也；\r\n即能伏流地中萬三千里，又能千里\r\n一曲，是其悶也。昔者土木之變，裕陵北狩，\r\n公痛哭抗疏，止南遷之議，召勤王之\r\n師。鹵擁帝至大同，至宣府，至京城下，皆登\r\n城謝曰：『賴天地宗社之靈，國有君\r\n矣。』此一見《左傳》：楚人伏兵車，執宋公\r\n以伐宋。公子目夷令宋人應之曰：賴\r\n社稷之靈，國已有君矣。楚人知雖執宋公，猶\r\n不得宋國，於是釋宋公。又一見《廉\r\n頗傳》：秦王逼趙王會澠池。廉頗送至境曰：\r\n『王行，度道裡會遇禮畢還，不過三\r\n十日，不還，則請立太子為王，以絕秦望。』\r\n又再見《王旦傳》：契丹犯邊，帝幸\r\n澶州。旦曰：『十日之內，未有捷報，當何如？』\r\n帝默然良久，曰：『立皇太子。』\r\n三者，公讀書得力處也。由前言之，公為宋之\r\n目夷；由後言之，公不為廉頗、旦，\r\n何也？嗚呼！茂陵之立而復廢，廢而後當立，\r\n誰不知之？公之識，豈出王直、李侃、\r\n朱英下？又豈出鐘同、章綸下？蓋公相時度勢，\r\n有不當言者，有不必言者。當裕陵\r\n在鹵，茂陵在儲，拒父則衛輒，迎父則高宗，\r\n戰不可，和不可，無一而可。為制鹵\r\n地，此不當言也。裕陵既返，見濟薨，郕王病，\r\n天人攸歸，非裕陵而誰？又非茂陵\r\n而誰？明率百官，朝請復辟，直以遵晦待時耳，\r\n此不必言也。若徐有貞、曹、石奪\r\n門之舉，乃變局，非正局；乃劫局，非遲局；\r\n乃縱橫家局，非社稷大臣局也。或曰：\r\n盍去諸？嗚呼！公何可去也。公在則裕陵安，\r\n而茂陵亦安。若公諍之，而公去之，\r\n則南宮之錮，不將燭影斧聲乎？東宮之廢後，\r\n不將宋之德昭乎？公雖欲調郕王之兄\r\n弟，而實密護吾君之父子，乃知迴鑾，公功；\r\n其他日得以復辟，公功也；復儲亦公\r\n功也。人能見所見，而不能見所不見。能見者，\r\n豪傑之敢；不能見者，聖賢之悶。\r\n敢於任死，而悶於暴君，公真古大臣之用心也\r\n哉！」公祠既盛，而四方之祈夢至者\r\n接踵，而答如響。\r\n　　王思任《弔于忠肅祠》詩：\r\n　　涕割西湖水，于墳望岳墳。孤煙埋碧血，\r\n太白黯妖氛。\r\n　　社稷留還我，頭顱擲與君。南城得意骨，\r\n何處暮楊聞。\r\n　　一派笙歌地，千秋寒食朝。白雲心浩浩，\r\n黃葉淚蕭蕭。\r\n　　天柱擎鴻社，人生付鹿蕉。北邙今古諱，\r\n幾突麗山椒。\r\n　　張溥《弔于忠肅》詩：\r\n　　栝柏風嚴辭月明，至今兩袖識書生。\r\n　　青山魂魄分夷夏，白日鬚眉見太平。\r\n　　一死錢塘潮尚怒，孤墳岳渚水同清。\r\n　　莫言軟美人如土，夜夜天河望帝京。\r\n　　張岱《于少保祠》詩：\r\n　　平生有力濟危川，百二山河去復旋。\r\n　　宗澤死心援北狩，李綱痛哭止南遷。\r\n　　澠池立子還無日，社稷呼君別有天。\r\n　　復辟南宮豈是奪，借公一死取貂蟬。\r\n　　社稷存亡股掌中，反因罪案見精忠。\r\n　　以君孤注憂王旦，分我杯羹歸太公。\r\n　　但使廬陵存外邸，自知冕服返桐宮。\r\n　　屬鏤賜死非君意，曾道于謙實有功。\r\n　　楊鶴《于墳華表柱銘》：\r\n　　赤手挽銀河，君自大名垂宇宙。\r\n　　青山埋白骨，我來何處哭英雄。\r\n　　又《正祠柱銘》：\r\n　　千古痛錢塘，並楚國孤臣，白馬江邊，怒\r\n卷千堆夜雪。\r\n　　兩朝冤少保，同岳家父子，夕陽亭裡，傷\r\n心兩地風波。\r\n　　董其昌《于少保祠柱銘》：\r\n　　賴社稷之靈，國已有君，自分一腔拋熱\r\n血。\r\n　　竭股肱之力，繼之以死，獨留青白在人\r\n間。\r\n　　張岱《于少保柱銘》：\r\n　　宋室無謀，歲輸鹵數萬幣，和議既成，安\r\n得兩宮歸朔漠。\r\n　　漢家鬥智，幸分我一杯羹，挾求非計，不\r\n勞三寸返新豐。\r\n　　張岱《定香橋小記》：\r\n　　甲戌十月，攜楚生住不系園看紅葉。至定\r\n香橋，客不期而至者八人：南京曾波\r\n臣，東陽趙純卿，金壇彭天錫，諸暨陳章侯，\r\n杭州楊與民、陸九、羅三，女伶陳素\r\n芝。余留飲。章侯攜縑素為純卿畫古佛，波臣\r\n為純卿寫照，楊與民彈三弦子，羅三\r\n唱曲，陸九吹簫。與民復出寸許紫檀界尺，據\r\n小梧，用北調說《金瓶梅》一劇，使\r\n人絕倒。是夜，彭天錫與羅三、與民串本腔戲，\r\n妙絕；與楚生、素芝串調腔戲，又\r\n復妙絕。章侯唱村落小歌，余取琴和之，牙牙\r\n如語。純卿笑曰：「恨弟無一長，以\r\n侑兄輩酒。」余曰：「唐裝將軍旻居喪，請吳\r\n道子畫天宮壁度亡母。道子曰：『將\r\n軍為我舞劍一回，庶因猛厲以通幽冥。』旻脫\r\n縗衣，纏結，上馬馳驟，揮劍入雲，\r\n高十數丈，若電光下射，執鞘承之，劍透室而\r\n入，觀者驚慄。道子奮袂如風，畫壁\r\n立就。章侯為純卿畫佛，而純卿舞劍，正今日\r\n事也。」純卿跳身起，取其竹節鞭，\r\n重三十斤，作胡旋舞數纏，大噱而罷。\r\n\r\n風　篁　嶺\r\n\r\n　　風篁嶺，多蒼筤篠簜，風韻淒清。至此，\r\n林壑深沉，迥出塵表。流淙活活，自\r\n龍井而下，四時不絕。嶺故叢薄荒密。\r\n　　元豐中，僧辨才淬治潔楚，名曰「風篁嶺」。\r\n蘇子瞻訪辨才於龍井，送至嶺上，\r\n左右驚曰：「遠公過虎溪矣。」辨才笑曰：\r\n　　「杜子有云：與子成二老，來往亦風流。」\r\n遂造亭嶺上，名曰「過溪」，亦曰\r\n「二老」。子瞻記之，詩云：「日月轉雙轂，\r\n古今同一丘。惟此鶴骨老，凜然不知\r\n秋。去住兩無礙，人土爭挽留。去如龍出水，\r\n雷雨卷潭秋。來如珠還浦，魚鱉爭駢\r\n頭。\r\n　　此生暫寄寓，常恐名實浮。我比陶令愧，\r\n師為遠公優。送我過虎溪，溪水當逆\r\n流。聊使此山人，永記二老游。」\r\n　　李流芳《風篁嶺》詩：\r\n　　林壑深沉處，全憑篠簜迷。片雲藏屋裡，\r\n二老到雲棲。\r\n　　學士留龍井，遠公過虎溪。烹來石巖白，\r\n翠色映玻璃。\r\n\r\n龍　井\r\n\r\n　　南山上下有兩龍井。上為老龍井，一泓寒\r\n碧，清冽異常，棄之叢薄間，無有過\r\n而問之者。其地產茶，遂為兩山絕品。再上為\r\n天門，可通三竺。南為九溪，路通徐\r\n村，水出江干。其西為十八澗，路通月輪山，\r\n水出六和塔下。龍井本名延恩衍慶寺。\r\n唐乾祐二年，居民募緣改造為報國看經院。宋\r\n熙寧中，改壽聖院，東坡書額。紹興\r\n三十一年，改廣福院。淳祐六年，改龍井寺。\r\n元豐二年，辨才師自天竺歸老於此，\r\n不復出，與蘇子瞻、趙閱道友善。後人建三賢\r\n閣祀之，歲久寺圮。萬曆二十三年，\r\n司禮孫公重修，構亭軒，築橋，鍬浴龍池，創\r\n霖雨閣，煥然一新，遊人駢集。\r\n\r\n一　片　雲\r\n\r\n　　神運石在龍井寺中，高六尺許，奇怪突兀，\r\n特立簷下。有木香一架，穿繞竅竇，\r\n蟠若龍蛇。正統十三年，中貴李德駐龍井。天\r\n旱，令力士淘之。初得鐵牌二十四、\r\n玉佛一座、金銀一錠，鑿大宋元豐年號。後得\r\n此石，以八十人舁起之。上有「神運」\r\n二字，旁多款識，漶漫不可讀，不知何代所鐫，\r\n大約皆投龍以祈雨者也。風篁嶺上\r\n有一片雲石，高可丈許，青潤玲瓏，巧若鏤刻。\r\n松磴盤屈，草莽間有石洞，堆砌工\r\n致巉巖。石後有片雲亭，司禮孫公所構，設石\r\n棋枰於前，上鐫「興來臨水敲殘月，\r\n談罷吟風倚片雲」之句。遊人倚徙，不忍遽去。\r\n　　秦觀《龍井題名記》：\r\n　　元豐二年，中秋後一日，余自吳興來杭，\r\n東還會稽。龍井有辨才大師，以書邀\r\n余入山。比出郭，日已夕，航湖至普寧，遇道\r\n人參寥，問龍井所遣籃輿，則曰：\r\n「以不時至，去矣。」\r\n　　是夕，天宇開霽，林間月明，可數毫髮。\r\n遂棄舟，從參寥策杖並湖而行。出雷\r\n峰，度南屏，濯足於惠因澗，入靈石塢，得支\r\n徑上風篁嶺，憩於龍井亭，酌泉據石\r\n而飲之。自普寧凡經佛寺十五，皆寂不聞人聲。\r\n道旁廬舍，燈火隱顯，草木深郁，\r\n流水激激悲鳴，殆非人間之境。行二鼓，始至\r\n壽聖院，謁辨才於朝音堂，明日乃還。\r\n\r\n　　張京元《龍井小記》：\r\n　　過風篁嶺，是為龍井，即蘇端明、米海岳\r\n與辨才往來處也。寺北向，門內外修\r\n竹琅琅。並在殿左，泉出石罅，甃小園池，下\r\n復為方池承之。池中各有巨魚，而水\r\n無腥氣。池淙淙下瀉，繞寺門而出。小坐，與\r\n偕亭玩一片雲石。山僧汲水供茗，泉\r\n味色俱清。僧容亦枯寂，視諸山迥異。\r\n　　王稚登《龍井詩》：\r\n　　深谷盤回入，靈泉觱沸流。隔林先作雨，\r\n到寺不勝秋。\r\n　　古殿龍王在，空林鹿女游。一尊斜日下，\r\n獨為古人留。\r\n　　袁宏道《龍井》詩：\r\n　　都說今龍井，幽奇逾昔時。路迂迷舊處，\r\n樹古失名兒。\r\n　　渴仰雞蘇佛，亂參玉版師。破筒分谷水，\r\n芟草出秦碑。\r\n　　數盤行井上，百計引泉飛。畫壁屯雲族，\r\n紅欄蝕水衣。\r\n　　路香茶葉長，畦小藥苗肥。宏也學蘇子，\r\n辨才君是非。\r\n　　張岱《龍井柱銘》：\r\n　　夜壑泉歸，渥窪能致千巖雨。\r\n　　曉堂龍出，崖石皆為一片雲。\r\n\r\n九溪十八澗\r\n\r\n　　九溪在煙霞嶺西，龍井山南。其水屈曲洄\r\n環，九折而出，故稱九溪。其地徑路\r\n崎嶇，草木蔚秀，人煙曠絕，幽闃靜悄，別有\r\n天地，自非人間。溪下為十八澗，地\r\n故深邃，即緇流非遺世絕俗者，不能久居。按\r\n志，澗內有李巖寺、宋陽和王梅園、\r\n梅花徑等跡，今都湮沒無存。而地復遼遠，僻\r\n處江干，老於西湖者，各名勝地尋討\r\n無遺，問及九溪十八澗，皆茫然不能置對。\r\n　　李流芳《十八澗》詩：\r\n　　己酉始至十八澗，與孟暘、無際同到徐村\r\n第一橋，飯於橋上。溪流淙然，山勢\r\n回合，坐久不能去。予有詩云：「溪九澗十八，\r\n到處流活活。我來三月中，春山雨\r\n初歇。奔雷與飛霰，耳目兩奇絕。悠然向溪坐，\r\n況對山嵯嵲。我欲參雲棲，此中解\r\n脫法。善哉汪子言，閒心隨水滅。」無際亦有\r\n和余詩，忘之矣。\r\n\r\n西　溪\r\n\r\n　　粟山高六十二丈，周回十八里二百步。山\r\n下有石人嶺，峭拔凝立，形如人狀，\r\n雙髻聳然。過嶺為西溪，居民數百家，聚為村\r\n市。相傳宋南渡時，高宗初至武林，\r\n以其地豐厚，欲都之。後得鳳凰山，乃云：「西\r\n溪且留下。」後人遂以名。地甚幽\r\n僻，多古梅，梅格短小，屈曲槎椏，大似黃山\r\n松。好事者至其地，買得極小者，列\r\n之盆池，以作小景。其地有秋雪庵，一片蘆花，\r\n明月映之，白如積雪，大是奇景。\r\n余謂西湖真江南錦繡之地，入其中者，目厭綺\r\n麗，耳厭笙歌，欲尋深溪盤谷，可以\r\n避世如桃源、菊水者，當以西溪為最。余友江\r\n道闇有精舍在西溪，招余同隱。余以\r\n鹿鹿風塵，未能赴之，至今猶有遺恨。\r\n　　王稚登《西溪寄彭欽之書》：\r\n　　留武林十日許，未嘗一至湖上，然遂窮西\r\n溪之勝。舟車程並十八里，皆行山雲\r\n竹靄中，衣袂盡綠。桂樹大者，兩人圍之不盡。\r\n樹下花覆地如黃金，山中人縛帚掃\r\n花售市上，每擔僅當脫粟之半耳。往歲行山陰\r\n道上，大歎其佳，此行似勝。\r\n　　李流芳《題西溪畫》：\r\n　　壬子正月晦日，同仲錫、子與自雲棲翻白\r\n沙嶺至西溪。夾路修篁，行兩山間，\r\n凡十里，至永興寺。永興山下夷曠，平疇遠村，\r\n幽泉老樹，點綴各各成致。自永興\r\n至岳廟又十里，梅花綿亙村落，彌望如雪，一\r\n似余家西磧山中。是日，飯永興，登\r\n樓嘯詠。夜還湖上小築，同孟暘、印持、子將\r\n痛飲。翼日出冊子畫此。癸丑十月烏\r\n鎮舟中題。\r\n　　楊蟠《西溪》詩：\r\n　　為愛西溪好，長憂溪水窮。山源春更落，\r\n散入野田中。\r\n　　王思任《西溪》詩：\r\n　　一嶺透天目，千溪叫雨頭。石雲開繡壁，\r\n山骨洗寒流。\r\n　　鳥道苔衣滑，人家竹語幽。此行不作路，\r\n半武百年游。\r\n　　張岱《秋雪庵詩》：\r\n　　古宕西溪天下聞，輞川詩是記游文。\r\n　　庵前老荻飛秋雪，林外奇峰聳夏雲。\r\n　　怪石稜層皆露骨，古梅結屈止留筋。\r\n　　溪山步步堪盤礡，植杖聽泉到夕曛。\r\n\r\n虎　跑　泉\r\n\r\n　　虎跑寺本名定慧寺，唐元和十四年性空師\r\n所建。憲宗賜號曰廣福院。大中八年\r\n改大慈寺，僖宗乾符三年加「定慧」二字。宋\r\n末毀。元大德七年重建。又毀。明正\r\n德十四年，寶掌禪師重建。嘉靖十九年又毀。\r\n二十四年，山西僧永果再造。今人皆\r\n以泉名其寺雲。先是，性空師為蒲阪盧氏子，\r\n得法於百丈海，來游此山，樂其靈氣\r\n郁盤，棲禪其中。苦於無水，意欲他徙。夢神\r\n人語曰：「師毋患水，南嶽有童子泉，\r\n當遣二虎驅來。」翼日，果見二虎跑地出泉，\r\n清香甘冽。大師遂留。明洪武十一年，\r\n學士宋濂朝京，道山下。主僧邀濂觀泉，寺僧\r\n披衣同舉梵咒，泉觱沸而出，空中雪\r\n舞。濂心異之，為作銘以記。城中好事者取以\r\n烹茶，日去千擔。寺中有調水符，取\r\n以為驗。\r\n　　蘇軾《虎跑泉》詩：\r\n　　亭亭石榻東峰上，此老初來百神仰。\r\n　　虎移泉眼趨行腳，龍作浪花供撫掌。\r\n　　至今遊人灌濯罷，臥聽空階環□響。\r\n　　故知此老如此泉，莫作人間去來想。\r\n　　袁宏道《虎跑泉》詩：\r\n　　竹林松澗淨無塵，僧老當知寺亦貧。\r\n　　饑鳥共分香積米，枯枝常足道人薪。\r\n　　碑頭字識開山偈，爐裡灰寒護法神。\r\n　　汲取清泉三四盞，芽茶烹得與嘗新。\r\n\r\n鳳　凰　山\r\n\r\n　　唐宋以來，州治皆在鳳凰山麓。南渡駐輦，\r\n遂為行宮。東坡云：「龍飛鳳舞入\r\n錢塘」，茲蓋其右翅也。自吳越以逮南宋，俱\r\n於此建都，佳氣扶輿，萃於一脈。元\r\n時惑於楊髡之說，即故宮建立五寺，築鎮南塔\r\n以厭之，而茲山到今落寞。今之州治，\r\n即宋之開元故宮，乃鳳凰之左翅也。明朝因之，\r\n而官司藩臬皆列左方，為東南雄會。\r\n豈非王氣移易，發洩有時也。故山川壇、八卦\r\n田、御教場、萬松書院、天真書院，\r\n皆在鳳凰山之左右焉。\r\n　　蘇軾《題萬松嶺惠明院壁》：\r\n　　余去此十七年，復與彭城張聖途、丹陽陳\r\n輔之同來。院僧梵英，葺治堂宇，比\r\n舊加嚴潔。茗飲芳烈，問：「此新茶耶？」\r\n　　英曰：「茶性，新舊交則香味復。」余嘗\r\n見知琴者，言琴不百年，則桐之生意\r\n不盡，緩急清濁，常與雨暘寒暑相應。此理與\r\n茶相近，故並記之。\r\n　　徐渭《八仙台》詩：\r\n　　南山佳處有仙台，台畔風光絕素埃。\r\n　　嬴女只教迎鳳入，桃花莫去引人來。\r\n　　能令大藥飛雞犬，欲傍中央剪草萊。\r\n　　舊伴自應尋不見，湖中無此最深隈。\r\n　　袁宏道《天真書院》詩：\r\n　　百尺頹牆在，三千舊事聞。野花粘壁粉，\r\n山鳥煽爐溫。\r\n　　江亦學之字，田猶畫卦文。兒孫空滿眼，\r\n誰與薦荒芹。\r\n\r\n宋　大　內\r\n\r\n　　《宋元拾遺記》：高宗好耽山水，於大內\r\n中更造別院，曰小西湖。自遜位後，\r\n退居是地，奇花異卉，金碧輝煌，婦寺宮娥充\r\n斥其內，享年八十有一。按錢武肅王\r\n年亦八十一，而高宗與之同壽，或曰高宗即武\r\n肅後身也。《南渡史》又云：徽宗在\r\n汴時，夢錢王索還其地，是日即生高宗，後果\r\n南渡，錢王所轄之地，盡屬版圖。疇\r\n昔之夢，蓋不爽矣。元興，楊璉真伽壞大內以\r\n建五寺，曰報國，曰興元，曰般若，\r\n曰仙林，曰尊勝，皆元時所建。按志，報國寺\r\n即垂拱殿，興元即芙蓉殿，般若即和\r\n寧門，仙林即延和殿，尊勝即福寧殿。雕樑畫\r\n棟，尚有存者。白塔計高二百丈，內\r\n藏佛經數十萬卷，佛像數千，整飾華靡。取宋\r\n南渡諸宗骨殖，雜以牛馬之骼，壓於\r\n塔下，名以鎮南。未幾，為雷所擊，張士誠尋\r\n毀之。\r\n　　謝皋羽《吊宋內》詩：\r\n　　復道垂楊草亂交，武林無樹是前朝。\r\n　　野猿引子移來宿，攪盡花間翡翠巢。\r\n　　隔江風雨動諸陵，無主園林草自春。\r\n　　聞說光堯皆墮淚，女官猶是舊宮人。\r\n　　紫宮樓閣逼流霞，今日淒涼佛子家。\r\n　　寒照下山花霧散，萬年枝上掛袈裟。\r\n　　禾黍何人為守閽，落花台殿暗銷魂。\r\n　　朝元閣下歸來燕，不見當時鸚鵡言。\r\n　　黃晉卿《吊宋內》詩：\r\n　　滄海桑田事渺茫，行逢遺老歎荒涼。\r\n　　為言故國游麋鹿，漫指空山號鳳凰。\r\n　　春盡綠莎迷輦道，雨多蒼翠上宮牆。\r\n　　遙知汴水東流畔，更有平蕪與夕陽。\r\n　　趙孟《宋內》詩：\r\n　　東南都會帝王州，三月鶯花非舊遊。\r\n　　故國金人愁別漢，當年玉馬去朝周。\r\n　　湖山靡靡今猶在，江水茫茫只自流。\r\n　　千古興亡盡如此，春風麥秀使人愁。\r\n　　劉基《宋大內》詩：\r\n　　澤國繁華地，前朝此建都。青山彌百粵，\r\n白水入三吳。\r\n　　艮岳銷王氣，坤靈肇帝圖。兩宮千里恨，\r\n九子一身孤。\r\n　　設險憑天塹，偷安負海隅。雲霞行殿起，\r\n荊棘寢園蕪。\r\n　　幣帛敦和議，弓刀抑武夫。但聞當佇奏，\r\n不見立廷呼。\r\n　　鬼蜮昭華袞，忠良賜屬鏤。何勞問社稷，\r\n且自作歡娛。\r\n　　粳稻來吳會，龜黿出巨區。至尊巍北闕，\r\n多士樂西湖。\r\n　　鷁首馳文舫，龍鱗舞繡襦。暖波搖襞積，\r\n涼月浸氍毹。\r\n　　紫桂秋風老，紅蓮曉露濡。巨螯擎擁劍，\r\n香飯漉雕胡。\r\n　　蝸角乾坤大，鰲頭氣勢殊。秦庭迷指鹿，\r\n周室歎瞻烏。\r\n　　玉馬違京輦，銅駝擲路衢。含容天地廣，\r\n養育羽毛俱。\r\n　　橘柚馳包貢，塗泥賦上腴。斷犀埋越棘，\r\n照乘走隋珠。\r\n　　弔古江山在，懷今歲月逾。鯨鯢空渤澥，\r\n歌詠已唐虞。\r\n　　鴟革愁何極，羊裘釣不迂。征鴻暮南去，\r\n回首憶蓴鱸。\r\n\r\n梵　天　寺\r\n\r\n　　梵天寺在山川壇後，宋乾德四年錢吳越王\r\n建，名南塔。治平十年，改梵天寺。\r\n元元統中毀，明永樂十五年重建。有石塔二、\r\n靈鰻井、金井。先是，四明阿育王寺\r\n有靈鰻井。武肅王迎阿育王舍利歸梵天寺奉之，\r\n鑿井南廊，靈鰻忽見，僧贊有記。\r\n東坡倅杭時，寺僧守詮住此。東坡過訪，見其\r\n壁間詩有：「落日寒蟬鳴，獨歸林下\r\n寺。柴扉夜未掩，片月隨行履。\r\n　　惟聞犬吠聲，又入青蘿去。」東坡援筆和\r\n之曰：「但聞煙外鐘，不見煙中寺。\r\n幽人行未已，草露濕芒履。惟應山頭月，夜夜\r\n照來去。」清遠幽深，其氣味自合。\r\n\r\n　　蘇軾《梵天寺題名》：\r\n　　余十五年前，杖藜芒履，往來南北山。此\r\n間魚鳥皆相識，況諸道人乎！再至惘\r\n然，皆晚生相對，但有愴恨。子瞻書。\r\n　　元祐四年十月十七日，與曹晦之、晁子莊、\r\n徐得之、王元直、秦少章同來，時\r\n主僧皆出，庭戶寂然，徙倚久之。東坡書。\r\n\r\n  勝　果　寺\r\n\r\n　　勝果寺，唐乾寧間，無著禪師建。其地松\r\n徑盤紆，澗淙潺灂。羅剎石在其前，\r\n鳳凰山列其後，江景之勝無過此。出南塔而上，\r\n即其地也。宋熙寧間，在寺僧清順\r\n住此。順約介寡交，無大故不入城市。士夫有\r\n以米粟饋者，受不過數鬥，盎貯几上，\r\n日取二三合啖之，蔬筍之供，恆缺乏也。一日，\r\n東坡至勝果，見壁間有小詩云：\r\n「竹暗不通日，泉聲落如雨。春風自有期，桃\r\n李亂深塢。」問誰所作，或以清順對。\r\n東坡即與接談，聲名頓起。\r\n　　僧圓淨《勝果寺》詩：\r\n　　深林容鳥道，古洞隱春蘿。天迥聞潮早，\r\n江空得月多。\r\n　　冰霜叢草木，舟楫玩風波。巖下幽棲處，\r\n時聞白石歌。\r\n　　僧處默《勝果寺》詩：\r\n　　路自中峰上，盤回出薜蘿。到江吳地盡，\r\n隔岸越山多。古木叢青藹，遙天浸白\r\n波。下方城郭近，鐘磬雜笙歌。\r\n\r\n五　雲　山\r\n\r\n　　五雲山去城南二十里，岡阜深秀，林巒蔚\r\n起，高千丈，周回十五里。沿江自徐\r\n村進路，繞山盤曲而上，凡六里，有七十二灣，\r\n石磴千級。山中有伏虎亭，梯以石\r\n戚，以便往來。至頂半，岡名月輪山，上有天\r\n井，大旱不竭。東為大灣，北為馬鞍，\r\n西為雲塢，南為高麗，又東為排山。五峰森列，\r\n駕軼雲霞，俯視南北兩峰，若錐朋\r\n立。長江帶繞，西湖鏡開，江上帆檣，小若鷗\r\n鳧，出沒煙波，真奇觀也。宋時每歲\r\n臘前，僧必捧雪表進，黎明入城中，霰猶未集，\r\n蓋其地高寒，見雪獨早也。山頂有\r\n真際寺，供五福神，貿易者必到神前借本，持\r\n其所掛楮鏹去，獲利則加倍還之。借\r\n乞甚多，楮鏹恆缺。即尊神放債，亦未免窮愁。\r\n為之掀髯一笑。\r\n　　袁宏道《御教場小記》：\r\n　　余始慕五雲之勝，刻期欲登，將以次登南\r\n高峰。及一觀御教場，游心頓盡。石\r\n簣嘗以余不登保俶塔為笑。余謂西湖之景，愈\r\n下愈冶，高則樹薄山瘦，草髡石禿，\r\n千頃湖光，縮為杯子。北高峰、御教場是其例\r\n也。雖眼界稍闊，然此軀長不逾六尺，\r\n窮目不見十里，安用許大地方為哉！石簣無以\r\n難。\r\n\r\n雲　犧\r\n\r\n　　雲棲，宋熙寧間有僧志逢者居此，能伏虎，\r\n世稱伏虎禪師。天僖中，賜真濟院\r\n額。明弘治間為洪水所圮。隆慶五年，蓮池大\r\n師名袾宏，字佛慧，仁和沈氏子，為\r\n博士弟子，試必高等，性好清淨，出入二氏。\r\n子殤婦歿。一日閱《慧燈集》，失手\r\n碎茶甌，有省，乃視妻子為鶻臭布衫，於世相\r\n一筆盡勾。\r\n　　作歌寄意，棄而專事佛，雖學使者屠公力\r\n挽之，不回也。從蜀師剃度受具，游\r\n方至伏牛，坐煉囈語，忽現舊習，而所謂一筆\r\n勾者，更隱隱現。去經東昌府謝居士\r\n家，乃更釋然，作偈曰：「二十年前事可疑，\r\n三千里外遇何奇。焚香執戟渾如夢，\r\n魔佛空爭是與非。」當是時，似已惑破心空，\r\n然終不自以為悟。\r\n　　歸得古雲棲寺舊址，結茅默坐，懸鐺煮糜，\r\n日僅一食。胸掛鐵牌，題曰：「鐵\r\n若開花，方與人說。」久之，檀越爭為構室，\r\n漸成叢林，弟子日進。其說主南山戒\r\n律，東林淨土，先行《戒疏發隱》，後行《彌\r\n陀疏鈔》。一時江左諸儒皆來就正。\r\n王侍郎宗沐問：「夜來老鼠唧唧，說盡一部《華\r\n嚴經》？」師云：\r\n　　「貓兒突出時如何？」自代云：「走卻法\r\n師，留下講案。」又書頌云：「老鼠\r\n唧唧，《華嚴》歷歷。奇哉王侍郎，卻被畜生\r\n惑。\r\n　　貓兒突出畫堂前，床頭說法無消息。大方\r\n廣佛《華嚴經》，世主妙嚴品第一。」\r\n其持論嚴正，詁解精微。監司守相下車就語，\r\n侃侃略無屈。海內名賢，望而心折。\r\n孝定皇太后繪像宮中禮焉，賜蟒袈裟，不敢服，\r\n被衲敝幃，終身無改。齋惟蓏菜。\r\n有至寺者，高官輿從，一概平等，幾無加豆。\r\n仁和樊令問：「心雜亂，何時得靜？」\r\n師曰：「置之一處，無事不辦。」坐中一士人\r\n曰：「專格一物，是置之一處，辦得\r\n何事？」師曰：「論格物，只當依朱子豁然貫\r\n通去，何事不辦得？」或問：「何不\r\n貴前知？」\r\n　　師曰：「譬如兩人觀《琵琶記》，一人不\r\n曾見，一人見而預道之，畢竟同看終\r\n場，能增減一出否耶？」甬東屠隆於淨慈寺迎\r\n師觀所著《曇花傳奇》，虞淳熙以師\r\n梵行素嚴阻之。師竟偕諸紳衿臨場諦觀訖，無\r\n所忤。寺必設戒，絕釵釧聲，而時撫\r\n琴弄簫，以樂其脾神。晚著《禪關策進》。其\r\n所述，峭似高峰、冷似冰者，庶幾似\r\n之矣。喜樂天之達，選行其詩。平居笑談諧謔，\r\n灑脫委蛇，有永公清散之風。未嘗\r\n一味槁木死灰，若宋旭所議擔板漢，真不可思\r\n議人也。出家五十年，種種具囑語中。\r\n萬曆乙卯六月晦日，書辭諸友，還山設齋，分\r\n表施襯，若將遠行者。七月三日，卒\r\n僕不語，次日復醒。弟子輩問後事，舉囑語對。\r\n四日之午，命移面西向，循首開目，\r\n同無疾時，哆哪念佛，趺坐而逝。往吳有神李\r\n曇降毗山，謂師是古佛。而楊靖安萬\r\n春嘗見師現佛身，施食吳中。一信士窺空室，\r\n四鬼持燈至，忽列三蓮座，師坐其一，\r\n佛像也。乩仙之靈者雲，張果聽師說《心賦》\r\n於永明。李屯部婦素不信佛，偏受師\r\n戒，逾年屈三指化，雲身是梵僧阿那吉多。而\r\n僧俗將坐脫時，多請說戒、說法。然\r\n師自名凡夫，諸事恐呵責，不敢以聞。化前一\r\n日，漏語見一大蓮華蓋，不復能秘其\r\n往生之奇雲。\r\n　　袁宏道《雲棲小記》：\r\n　　雲棲在五雲山下，籃輿行竹樹中，七八里\r\n始到，奧僻非常，蓮池和尚棲止處也。\r\n蓮池戒律精嚴，於道雖不大徹，然不為無所見\r\n者。至於單提念佛一門，則尤為直捷\r\n簡要，六個字中，旋天轉地，何勞捏目更趨狂\r\n解，然則雖謂蓮池一無所悟可也。一\r\n無所悟，是真阿彌，請急著眼。\r\n　　李流芳《雲棲春雪圖跋》：\r\n　　余春夏秋常在西湖，但未見寒山而歸。甲\r\n辰，同二王參雲棲。時已二月，大雪\r\n盈尺。出赤山步，一路瓊枝玉干，披拂照曜。\r\n望江南諸山，皚皚雲端，尤可愛也。\r\n庚戌秋，與白民看雪兩堤。余既歸，白民獨留，\r\n遲雪至臘盡。是歲竟無雪，怏怏而\r\n返。世間事各有緣，固不可以意求也。癸丑陽\r\n月題。\r\n　　又《題雪山圖》：\r\n　　甲子嘉平月九日大雪，泊舟閶門，作此圖。\r\n憶往歲在西湖遇雪，雪後兩山出雲，\r\n上下一白，不辯其為雲為雪也。余畫時目中有\r\n雪，而意中有雲，觀者指為雲山圖，\r\n不知乃畫雪山耳。放筆一笑。\r\n　　張岱《贈蓮池大師柱對》：\r\n　　說法平台，生公一語石一語。\r\n　　棲真斗室，老僧半間雲半間。\r\n\r\n六　和　塔\r\n\r\n　　月輪峰在龍山之南。月輪者，肖其形也。\r\n宋張君房為錢塘令，宿月輪山，夜見\r\n桂子下塔，霧旋穗散墜如牽牛子。峰旁有六和\r\n塔，宋開寶三年，智覺禪師築之以鎮\r\n江潮。塔九級，高五十餘丈，撐空突兀，跨陸\r\n府川。海船方泛者，以塔燈為之嚮導。\r\n宣和中，毀於方臘之亂。紹興二十三年，僧智\r\n曇改造七級。明嘉靖十二年毀。中有\r\n湯思退等匯寫佛說四十二章、李伯時石刻觀音\r\n大士像。塔下為渡魚山，隔岸剡中諸\r\n山，歷歷可數也。\r\n　　李流芳《題六和塔曉騎圖》：\r\n　　燕子磯上台，龍潭驛口路。昔時並馬行，\r\n夢中亦同趣。\r\n　　後來五雲山，遙對西興渡。絕壁瞰江立，\r\n恍與此境遇。\r\n　　人生能幾何，江山幸如故。重來復相攜，\r\n此樂不可喻。\r\n　　置身畫圖中，那復言歸去。行當尋雲棲，\r\n雲棲渺何處。\r\n　　此予甲辰與王淑士平仲參雲棲舟中為題\r\n畫詩，今日展予所畫《六和塔曉騎圖》，\r\n此境恍然，重為題此。壬子十月六日，定香橋\r\n舟中。\r\n　　吳琚《六和塔應制》詞：\r\n　　玉虹遙掛，望青山、隱隱如一抹。忽覺天\r\n風吹海立，好似春雷初發。白馬凌空，\r\n瓊鰲駕水，日夜朝天闕。飛龍舞鳳，郁蔥環拱\r\n吳越。　此景天下應無，東南形勝，\r\n偉觀真奇絕。好似吳兒飛彩幟，蹴起一江秋雪。\r\n黃屋天臨，水犀雲擁，看擊中流楫。\r\n晚來波靜，海門飛上明月。（右調《酹江月》）\r\n　　楊維楨《觀潮》詩：\r\n　　八月十八睡龍死，海龜夜食羅剎水。\r\n　　須臾海辟龕赭門，地捲銀龍薄於紙。\r\n　　艮山移來天子宮，宮前一箭隨西風。\r\n　　劫灰欲洗蛇鬼穴，婆留折鐵猶爭雄。\r\n　　望海樓頭誇景好，斷鰲已走金銀島。\r\n　　天吳一夜海水移，馬蹀沙田食沙草。\r\n　　崖山樓船歸不歸，七歲呱呱啼軹道。\r\n　　徐渭《映江樓看潮》詩：\r\n　　魚鱗金甲屯牙帳，翻身卻指潮頭上。\r\n　　秋風吹雪下江門，萬里瓊花卷層浪。\r\n　　傳道吳王渡越時，三千強弩射潮低。\r\n　　今朝筵上看傳令，暫放胥濤掣水犀。\r\n\r\n鎮　海　樓\r\n\r\n　　鎮海樓舊名朝天門，吳越王錢氏建。規石\r\n為門，上架危樓。樓基壘石高四丈四\r\n尺，東西五十六步，南北半之。左右石級登樓，\r\n樓連基高十有一丈。元至正中，改\r\n拱北樓。明洪武八年，更名來遠樓，後以字畫\r\n不祥，乃更名鎮海。火於成化十年，\r\n再造於嘉靖三十五年，是年九月又火，總制胡\r\n宗憲重建。樓成，進幕士徐渭曰：\r\n「是當記，子為我草。」草就以進，公賞之，\r\n曰：「聞子久僑矣。」趨召掌計，廩\r\n銀之兩百二十為秀才廬。渭謝侈不敢。公曰：\r\n「我愧晉公，子於是文，乃遂能愧湜，\r\n倘用福先寺事數字以責我酬，我其薄矣，何侈\r\n為！」\r\n　　渭感公語，乃拜賜持歸。盡橐中賣文物如\r\n公數，買城東南地十畝，有屋二十有\r\n二間，小池二，以魚以荷；木之類，果木材三\r\n種，凡數十株；長籬亙畝，護以枸杞，\r\n外有竹數十個，筍迸雲。客至，網魚燒筍，佐\r\n以落果，醉而詠歌。始屋陳而無次，\r\n稍序新之，遂領其堂曰「酬字」。\r\n　　徐渭《鎮海樓記》：\r\n　　鎮海樓相傳為吳越錢氏所建，用以朝望汴\r\n京，表臣服之意。其基址、樓台、門\r\n戶、欄楯，極高廣壯麗，具載別志中。\r\n　　樓在錢氏時，名朝天門。元至正中，更名\r\n拱北樓。皇明洪武八年，更名來遠。\r\n時有術者病其名之書畫不祥，後果驗，乃更今\r\n名。火於成化十年，再建於嘉靖三十\r\n五年，九月又火。予奉命總督直浙閩軍務，開\r\n府於杭，而方移師治寇，駐嘉興，比\r\n歸，始與某官某等謀復之。人有以不急病者。\r\n予曰：「鎮海樓建當府城之中，跨通\r\n衢，截吳山麓，其四面有名山大海、江湖潮汐\r\n之勝，一望蒼茫，可數百里。民廬舍\r\n百萬戶，其間村市官私之景，不可億計，而可\r\n以指顧得者，惟此樓為傑特之觀。至\r\n於島嶼浩渺，亦宛在吾掌股間。高翥長騫，有\r\n俯壓百蠻氣。而東夷之以貢獻過此者，\r\n亦往往瞻拜低回而始去。故四方來者，無不趨\r\n仰以為觀游的。如此者累數百年，而\r\n一旦廢之，使民若失所歸，非所以昭太平、悅\r\n遠邇。非特如此已也，其所貯鐘鼓刻\r\n漏之具，四時氣候之榜，令民知昏曉，時作息，\r\n寒暑啟閉，桑麻種植漁佃，諸如此\r\n類，是居者之指南也。而一旦廢之，使民懵然\r\n迷所往，非所以示節序，全利用。\r\n　　且人傳錢氏以臣服宋而建，此事昭著已久。\r\n至方國珍時，求緩死於我高皇，猶\r\n知借鏐事以請。誠使今海上群丑而亦得知錢氏\r\n事，其祈款如珍之初詞，則有補於臣\r\n道不細，顧可使其跡湮沒而不章耶？予職清海\r\n徼，視今日務，莫有急於此者。公等\r\n第營之，毋浚征於民，而務先以己。」於是予\r\n與某官某等，捐於公者計銀凡若干，\r\n募於民者若干。遂集工材，始事於某年月日。\r\n計所構，甃石為門，上架樓，樓基壘\r\n石，高若干丈尺。東西若干步，南北半之。左\r\n右級曲而達於樓，樓之高又若干丈。\r\n凡七楹，礎百。巨鐘一，鼓大小九，時序榜各\r\n有差，貯其中，悉如成化時制。蓋歷\r\n幾年月而成。始樓未成時，劇寇滿海上，予移\r\n師往討，日不暇至。於今五年，寇劇\r\n者禽，來者遁，居者懾不敢來，海始晏然，而\r\n樓適成，故從其舊名「鎮海」。\r\n　　張岱《鎮海樓》詩：\r\n　　錢氏稱臣歷數傳，危樓突兀署朝天。\r\n　　越山吳地方隅盡，大海長江指顧連。\r\n　　使到百蠻皆禮拜，潮來九折自盤旋。\r\n　　成嘉到此經三火，皆值王師靖海年。\r\n　　都護當年築廢樓，文長作記此中游。\r\n　　適逢困鱷來投轄，正值饑鷹自下韝。\r\n　　嚴武題詩屬杜甫，曹瞞拆字忌楊修。\r\n　　而今縱有青籐筆，更討何人數字酬！\r\n\r\n伍　公　祠\r\n\r\n　　吳王既賜子胥死，乃取其屍盛以鴟夷之革，\r\n浮之江中。子胥因流揚波，依潮來\r\n往，蕩激堤岸，勢不可御。或有見其銀鎧雪獅，\r\n素車白馬，立在潮頭者，遂為之立\r\n廟。每歲仲秋既望，潮水極大，杭人以旗鼓迎\r\n之。弄潮之戲，蓋始於此。宋大中祥\r\n符間，賜額曰「忠靖」，封英烈王。嘉、熙間，\r\n海潮大溢。京兆趙與權禱於神，水\r\n患頓息，乃奏建英衛閣於廟中。元末毀，明初\r\n重建。有唐盧元輔《胥山銘序》、宋\r\n王安石《廟碑銘》。\r\n　　高啟《伍公祠》詩：\r\n　　地大天荒霸業空，曾於青史歎遺功。\r\n　　鞭屍楚墓生前孝，抉眼吳門死後忠。\r\n　　魂壓怒濤翻白浪，劍埋冤血起腥風。\r\n　　我來無限傷心事，盡在吳山煙雨中。\r\n　　徐渭《伍公廟》詩：\r\n　　吳山東畔伍公祠，野史評多無定詞。\r\n　　舉族何辜同刈草，後人卻苦論鞭屍。\r\n　　退耕始覺投吳早，雪恨終嫌入郢遲。\r\n　　事到此公真不幸，鐲鏤依舊遇夫差。\r\n　　張岱《伍相國祠》詩：\r\n　　突兀吳山雲霧迷，潮來潮去大江西。\r\n　　兩山吞吐成婚嫁，萬馬奔騰應鼓鼙。\r\n　　清濁溷淆天覆地，玄黃錯雜血連泥。\r\n　　旌幢幡蓋威靈遠，檄到娥江取候齊。\r\n　　從來潮汐有神威，鬼氣陰森白日微。\r\n　　隔岸越山遺恨在，到江吳地故都非。\r\n　　錢塘一臂鞭雷走，龕赭雙頤噀雪飛。\r\n　　燈火滿江風雨急，素車白馬相君歸。\r\n\r\n城　隍　廟\r\n\r\n　　吳山城隍廟，宋以前在皇山，舊名永固，\r\n紹興九年徙建於此。宋初，封其神，\r\n姓孫名本。永樂時，封其神，為周新。\r\n　　新，南海人，初名日新。文帝常呼「新」，\r\n遂為名。以舉人為大理寺評事，有\r\n疑獄，輒一語決白之。永樂初，拜監察御史，\r\n彈劾敢言，人目為「冷面寒鐵」。長\r\n安中以其名止兒啼。轉雲南按察使，改浙江。\r\n至界，見群蚋飛馬首，尾之蓁中，得\r\n一暴屍，身余一鑰、一小鐵識。新曰：「布賈\r\n也。」收取之。既至，使人入市市中\r\n布，一一驗其端，與識同者皆留之。鞠得盜，\r\n召屍家人與布，而置盜法，家人大驚。\r\n新坐堂，有旋風吹葉至，異之。左右曰：「此\r\n木城中所無，一寺去城差遠，獨有之。」\r\n新曰：「其寺僧殺人乎？而冤也。」往樹下，\r\n發得一婦人屍。他日，有商人自遠方\r\n夜歸，將抵捨，潛置金叢祠石罅中，旦取無有。\r\n商白新。新曰：「有同行者乎？」\r\n曰：「無有。」\r\n　　「語人乎？」曰：「不也，僅語小人妻。」\r\n新立命械其妻，考之，得其盜，則\r\n其私也。則客暴至，私者在伏匿聽取之者也。\r\n凡新為政，多類此。新行部，微服視\r\n屬縣，縣官觸之，收系獄，遂盡知其縣中疾苦。\r\n明日，縣人聞按察使來，共迓不得。\r\n新出獄曰：「我是。」縣官大驚。當是時，周\r\n廉使名聞天下。錦衣衛指揮紀綱者最\r\n用事，使千戶探事浙中，千戶作威福受賕。\r\n　　會新入京，遇諸涿，即捕千戶系涿獄。千\r\n戶逸出，訴綱，綱更誣奏新。上怒，\r\n逮之，即至，抗嚴陛前曰：「按察使擒治奸惡，\r\n與在內都察院同，陛下所命也，臣\r\n奉詔書死，死不憾矣。」\r\n　　上愈怒，命戮之。臨刑大呼曰：「生作直\r\n臣，死作直鬼！」是夕，太史奏文星\r\n墜，上不懌，問左右周新何許人。對曰：「南\r\n海。」上曰：「嶺外乃有此人。」一\r\n日，上見緋而立者，叱之，問為誰。對曰：「臣\r\n新也。上帝謂臣剛直，使臣城隍浙\r\n江，為陛下治奸貪吏。」言已不見。遂封新為\r\n浙江都城隍，立廟吳山。\r\n　　張岱《吳山城隍廟》詩：\r\n　　宣室慇勤問賈生，鬼神情狀不能名。\r\n　　見形白日天顏動，浴血黃泉御座驚。\r\n　　革伴鴟夷猶有氣，身殉豺虎豈無靈。\r\n　　只愁地下龍逢笑，笑爾奇冤遇聖明。\r\n　　尚方特地出楓宸，反向西郊斬直臣。\r\n　　思以鬼言回聖主，還將尸諫退僉人。\r\n　　血誠無藉丹為色，寒鐵應教金鑄身。\r\n　　坐對江潮多冷面，至今冤氣未曾伸。\r\n　　又《城隍廟柱銘》：\r\n　　厲鬼張巡，敢以血身污白日。\r\n　　閻羅包老，原將鐵面比黃河。\r\n\r\n火　德　廟\r\n\r\n　　火德祠在城隍廟右，內為道士精廬。北眺\r\n西冷，湖中勝概，盡作盆池小景。南\r\n北兩峰如研山在案，明聖二湖如水盂在幾。窗\r\n欞門槔凡見湖者，皆為一幅圖畫。小\r\n則斗方，長則單條，闊則橫披，縱則手卷，移\r\n步換影。若遇韻人，自當解衣盤礡。\r\n畫家所謂水墨丹青，淡描濃抹，無所不有。昔\r\n人言「一粒粟中藏世界，半升鐺裡煮\r\n山川」，蓋謂此也。火居道士能為陽羨書生，\r\n則六橋三竺，皆是其鵝籠中物矣。\r\n　　張岱《火德祠》詩：\r\n　　中郎評看湖，登高不如下。千頃一湖光，\r\n縮為杯子大。\r\n　　余愛眼界寬，大地收隙罅。甕牖與窗欞，\r\n到眼皆圖畫。\r\n　　漸入亦漸佳，長康食甘蔗。數筆倪雲林，\r\n居然勝荊、夏。\r\n　　刻畫非不工，淡遠長聲價。余愛道士廬，\r\n寧受中郎罵。\r\n\r\n芙　蓉　石\r\n\r\n　　芙蓉石今為新安吳氏書屋。山多怪石危巒，\r\n綴以松柏，大皆合抱。階前一石，\r\n狀若芙蓉，為風雨所墜，半入泥沙。較之寓林\r\n奔雲，尤為茁壯。但恨主人深愛此石，\r\n置之懷抱，半步不離，樓榭逼之，反多垝塞。\r\n若得礎柱相讓，脫離丈許，松石間意，\r\n以淡遠取之，則妙不可言矣。吳氏世居上山，\r\n主人年十八，身無寸縷，人輕之，呼\r\n為吳正官。一日早起，拾得銀簪一枝，重二銖，\r\n即買牛血煮之以食破落戶。自此經\r\n營五十餘年，由徽抵燕，為吳氏之典鋪八十有\r\n三。東坡曰：「一簪之資，可以致富。」\r\n觀之吳氏，信有然矣。蓋此地為某氏花園，先\r\n大夫以三百金折其華屋，徙造寄園，\r\n而吳氏以厚值售其棄地，在當時以為得計。而\r\n今至吳園，見此怪石奇峰，古松茂柏，\r\n在懷之璧，得而復失，真一回相見，一回懊悔\r\n也。\r\n　　張岱《芙蓉石》詩：\r\n　　吳山為石窟，是石必玲瓏。此石但渾樸，\r\n不復起奇峰。\r\n　　花瓣幾層折，墮地一芙蓉。癡然在草際，\r\n上覆以長松。\r\n　　濯磨如結鐵，蒼翠有苔封。主人過珍惜，\r\n周護以牆墉。\r\n　　恨無舒展地，支鶴閉韜籠。僅堪留幾席，\r\n聊為怪石供。\r\n\r\n雲　居　庵\r\n\r\n　　雲居庵在吳山，居鄙。宋元祐間，為佛印\r\n禪師所建。聖水寺，元元貞間，為中\r\n峰禪師所建。中峰又號幻住，祝發時，有故宋\r\n宮人楊妙錫者，以香盒貯發，而舍利\r\n叢生，遂建塔寺中，元末毀。明洪武二十四年，\r\n並聖水於雲居，賜額曰雲居聖水禪\r\n寺。歲久殿圮，成化間僧文紳修復之。寺中有\r\n中峰自寫小像，上有贊云：「幻人無\r\n此相，此相非幻人。若喚作中峰，鏡面添埃塵。」\r\n向言六橋有千樹桃柳，其紅綠為\r\n春事淺深，雲居有千樹楓□，其紅黃為秋事淺\r\n深，今且以薪以槱，不可復問矣。曾\r\n見李長蘅題畫曰：「武林城中招提之勝，當以\r\n雲居為最。山門前後皆長松，參天蔽\r\n日，相傳以為中峰手植，歲久，浸淫為寺僧剪\r\n伐，什不存一，見之輒有老成凋謝之\r\n感。去年五月，自小築至清波訪友寺中，落日\r\n坐長廊，沽酒小飲已，裴回城上，望\r\n鳳凰南屏諸山，沿月踏影而歸。翌日，遂為孟\r\n暘畫此，殊可思也。」\r\n　　李流芳《雲居山紅葉記》：\r\n　　余中秋看月於湖上者三，皆不及待紅葉而\r\n歸。前日舟過塘棲，見數樹丹黃可愛，\r\n躍然思靈隱、蓮峰之約，今日始得一踐。及至\r\n湖上，霜氣未遍，雲居山頭，千樹楓\r\n□尚未有酣意，豈余與紅葉緣尚慳與？因憶往\r\n歲忍公有代紅葉招余詩，余亦率爾有\r\n答，聊記於此：「二十日西湖，領略猶未了。\r\n一朝別爾歸，此游殊草草。當我欲別\r\n時，千山秋已老。更得少日留，霜酣變林杪。\r\n子常為我言，靈隱楓葉好。千紅與萬\r\n紫，亂插向晴昊。爛然列錦銹，森然建旂旐。\r\n一生未得見，何異說食飽。」\r\n　　高啟《宿幻住棲霞台》詩：\r\n　　窗白鳥聲曉，殘鐘渡溪水。此生幽夢迴，\r\n獨在空山裡。\r\n　　松巖留佛燈，葉地響僧履。予心方湛寂，\r\n閒臥白雲起。\r\n　　夏原吉《雲居庵》詩：\r\n　　誰辟雲居境，峨峨瞰古城。兩湖晴送碧，\r\n三竺曉分青。\r\n　　經鎖千函妙，鐘鳴萬戶驚。此中真可樂，\r\n何必訪蓬瀛。\r\n　　徐渭《雲居庵松下眺城南》詩：\r\n　　夕照不曾殘，城頭月正團。霞光翻鳥墮，\r\n江色上松寒。\r\n　　市客屠俱集，高空醉屢看。何妨高漸離，\r\n抱卻築來彈。\r\n　　（城下有瞽目者善彈詞。）\r\n\r\n施　公　廟\r\n\r\n　　施公廟在石烏龜巷，其神為施全，宋殿前\r\n小校也。紹興二十年二月朔，秦檜入\r\n朝，乘肩輿過望仙橋，全挾長刃遮道刺之，透\r\n革不中，檜斬之於市，觀者如堵牆，\r\n中有一人大言曰：「此不了漢，不斬何為！」\r\n此語甚快。秦檜奸惡，天下萬世人皆\r\n欲殺之，施全刺之，亦天下萬世中一人也。其\r\n心其事，原不為岳鄂王起見，今傳奇\r\n以全為鄂王部將，而岳墳以全入之翊忠祠，則\r\n施全此舉，反不公不大矣。後人祀公\r\n於此，而不配享岳墳，深得施公之心矣。\r\n　　張岱《施公廟》詩：\r\n　　施殿司，不了漢，刺虎不傷蛇不斷。受其\r\n反噬齒利劍，殺人媚人報可汗。厲鬼\r\n街頭白晝現，老奸至此揜其面。邀呼簇擁遮車\r\n幔，棄屍漂泊錢塘岸。怒卷胥濤走雷\r\n電，雪巘移來天地變。\r\n\r\n三　茅　觀\r\n\r\n　　三茅觀在吳山西南。三茅者，兄弟三人，\r\n長曰盈，次曰固，季曰衷，秦初咸陽\r\n人也。得道成仙，自漢以來，即崇祀之。第觀\r\n中三像，一立、一坐、一臥，不知何\r\n說。以意度之，或以行立坐臥，皆是修煉功夫，\r\n教人不可蹉過耳。宋紹興二十年，\r\n因東京舊名，賜額曰寧壽觀。元至元間毀，明\r\n洪武初重建。成化十年建昊天閣。嘉\r\n靖三十五年，總制胡宗憲以平島夷功，奏建真\r\n武殿。萬曆二十一年，司禮孫隆重修，\r\n並建鐘翠亭、三義閣。相傳觀中有褚遂良小楷\r\n《陰符經》墨跡。景定庚申，宋理宗\r\n以賈似道有江漢功，賜金帛巨萬，不受，詔就\r\n本觀取《陰符經》，以酬其功。此事\r\n殊韻，第不應於賈似道當之耳。余嘗謂曹操、\r\n賈似道千古奸雄，乃詩文中之有曹孟\r\n德，書畫中之有賈秋壑，覺其罪業滔天，減卻\r\n一半。方曉詩文書畫，乃能懺悔惡人\r\n如此。凡人一竅尚通，可不加意詩文，留心書\r\n畫哉？\r\n　　徐渭《三茅觀觀潮》詩：\r\n　　黃幡繡字金鈴重，仙人夜語騎青鳳。\r\n　　寶樹攢攢搖綠波，海門數點潮頭動。\r\n　　海神罷舞回腰窄，天地有身存不得。\r\n　　誰將練帶括秋空？誰將古概量春雪？\r\n　　黑鰲載地幾萬年，晝夜一身神血干。\r\n　　升沉不守瞬息事，人間白浪今如此。\r\n　　白日高高慘不光，冷虹隨身縈城隍。\r\n　　城中那得知城外，卻疑寒色來何方。\r\n　　鹿苑草長文殊死，獅子隨人吼祗樹。\r\n　　吳山石頭坐秋風，帶著高冠拂雲霧。\r\n　　又《三茅觀眺雪》詩：\r\n　　高會集黃冠，琳宮夜坐闌。梅芳成蕊易，\r\n雪謝作花難。\r\n　　簷月沉懷暖，江峰入坐寒。暮鴉驚炬火，\r\n飛去破煙嵐。\r\n\r\n紫　陽　庵\r\n\r\n　　紫陽庵在瑞石山。其山秀石玲瓏，巖竇窈\r\n窕。宋嘉定間，邑人胡傑居此。元至\r\n元間，道士徐洞陽得之，改為紫陽庵。其徒丁\r\n野鶴修煉於此。一日，召其妻王守素\r\n入山，付偈云：「懶散六十年，妙用無人識。\r\n順逆俱兩忘，虛空鎮長寂。」遂抱膝\r\n而逝。守素乃奉屍而漆之，端坐如生。妻亦束\r\n髮為女冠，不下山者二十年。今野鶴\r\n真身在殿亭之右。亭中名賢留題甚眾。\r\n　　其庵久廢，明正統甲子，道士范應虛重建，\r\n聶大年為記。萬曆三十一年，布政\r\n史繼辰范淶構空翠亭，撰《紫陽仙跡記》，繪\r\n其圖景並名公詩，並勒石亭中。\r\n　　李流芳《題紫陽庵畫》：\r\n　　南山自南高峰邐迤而至城中之吳山，石皆\r\n奇秀一色，如龍井、煙霞、南屏、萬\r\n松、慈雲、勝果、紫陽，一巖一壁，皆可累日\r\n盤桓。而紫陽精巧，俯仰位置，一一\r\n如人意中，尤奇也。余己亥歲與淑士同游，後\r\n數至湖上，以畏入城市，多放浪兩山\r\n間，獨與紫陽隔闊。辛亥偕方回訪友雲居，乃\r\n復一至，蓋不見十餘年，所往來於胸\r\n中者，竟失之矣。山水絕勝處，每恍惚不自持，\r\n強欲捉之，縱之旋去。此味不可與\r\n不知痛癢者９６２　西湖外景·紫陽庵道也。\r\n余畫紫陽時，又失紫陽矣。豈獨紫陽\r\n哉，凡山水皆不可畫，然不可不畫也，存其恍\r\n惚而已矣。書之以發孟暘一笑。\r\n　　袁宏道《紫陽宮小記》：\r\n　　余最怕入城。吳山在城內，以是不得遍觀，\r\n僅匆匆一過紫陽宮耳。紫陽宮石，\r\n玲瓏窈窕，變態橫出，湖石不足方比，梅花道\r\n人一幅活水墨也。奈何辱之郡郭之內，\r\n使山林懶僻之人親近不得，可歎哉。\r\n　　王稚登《紫陽庵丁真人祠》詩：\r\n　　丹壑斷人行，琪花洞裡生。亂崖兼地破，\r\n群像逐峰成。\r\n　　一石一雲氣，無松無水聲。丁生化鶴處，\r\n蛻骨不勝情。\r\n　　董其昌《題紫陽庵》詩：\r\n　　初鄰塵市點靈峰，逕轉幽深紺殿重。\r\n　　古洞經春猶悶雪，危崖百尺有欹松。\r\n　　清猿靜叫空壇月，歸鶴愁聞故國鐘。\r\n　　石髓年來成汗漫，登臨須愧羽人蹤。",
  "language": "zh",
  "downloadCount": 1089,
  "subjects": [
    "West Lake (China) -- Description and travel",
    "West Lake (China) -- History"
  ],
  "lastUpdated": "2026-01-14T00:20:32.188Z",
  "sourceUrl": "https://www.gutenberg.org/ebooks/27165"
}